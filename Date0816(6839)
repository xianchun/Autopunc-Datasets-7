台山之僧，自晋迄今千有余年，何翅数千百人？然高而不名者，既潜光而弗闻；名而不高者，又寡德而不志。矧不高不名，何可纪极？故知僧史之取材，良难乎其人也。今遍采诸书名德俱著者共若干人，或台教之云仍，或禅宗之子弟，皆足光表法门，规模后学，信无愧于山灵者也。
天台仙城人。参南岳思大禅师，闻说三观，深悟玄旨，得无碍辩，说法如泻。将终，诫门人精进净行；众忽见阿弥陀佛与大士来迎，即随佛向西升空而去。统纪南阳人。出家游方，至金陵遇智者，北面受业。五门六妙莫不深达，诵法华至满万部。智者晚归台岭，付以四众。二十年间循循善诱，德量宽旷，学者归心，所居之处瓶水自满。自晋王造国清寺及登帝位，山中每遣僧使奉启致贺，必以师名居首。上虚己加敬，若智者在日无异。大业十二年十一月二十三日告众为别，右胁而逝。风凄云惨，地动山颓，天雨异花，一境冥晦。统纪临海人，张氏。初投安静寺出家，闻智者为世良导，即往请业。行法华三昧，至二七日见九头龙从地而起，上升虚空。智者释曰：此表九道众生闻法华经，将破无明入法性空耳。师寻常行道，见鬼不惧，食毒不伤。大业元年炀帝巡幸扬州，师自国清衔使命至行在所。引见内殿，赐坐慰劳，遣通事舍人卢正方送还山，为智者设千僧斋，度一百人。师前后八入参觐，主上每加异礼。唐贞观十二年无疾正坐入灭，寿八十三。统纪颖川人，陈氏。年二十投智者剃度，禀受禅诀，旦夕研心，不见倦色。智者入灭，受命居佛陇。时众行三昧者颇盛，殿堂展辟，制度严整，唯香炉台未架。当香炉峰多柽柏木，师欲伐用，众疑神所据。夜梦神送疏舍木，遂遣伐之。寺众法云欲峰顶禅坐，师止之曰：汝道力微弱，山神刚猛，不宜往。云不从。甫留一夕，神现形，驱令还。初智者劝沿江居民簄梁为放生池，历年未久，复行渔捕。师与章安礼智者塔，焚香咒愿。有渔人见僧立簄，意谓堕水者，乘舟往救，忽不见，居人睹验，遂停采。时群兽众鸟翔集，屡日不止。东山铜钟忽响震山谷，师曰：此召我也。乃香汤沐浴，趺坐，执如意说法。良久，寂然无声。众方号泣，复启目诫之曰：有生必灭，宁足为悲？或问生处，曰：据吾梦验在兜率。宫殿青色，居天西北。见吾先师，侍左右者皆坐宝座，惟一空座。吾询所以，答云：却后六年，顶法师当升此座说法。师尝往阿育王宝塔礼八万四千拜，感紫文印手，方整明莹。临终告弟子曰：众圣印吾，我今往生内院矣。忽闻弦管之声，即趺坐而化。统纪清河张氏。陈太建十年，侍智者于天台，授禅那之旨。寂坐林间，不居房舍，常入定七日方起。智者证之曰：如汝所说，是背舍观中第二观相。山神数娆试之，恬不为动。专修禅法，三十余年常坐不卧。隋大业七年二月，于国清寺趺坐而化。统纪富阳孙氏。受心观于智者，居天台，常诵法华。贞观九年冬，余杭法忍寺请师讲演。明年正旦有王服者至，称皋亭庙神，来谒师曰：禅师昨过庙庭，适弟子巡游，不及奉迎，今故远来，专求戒法。师即索炉燃香为授菩萨大戒，礼谢而退。明日夜半，沐浴更衣，面西趺坐，称三圣尊号及智者号各百余声。复为惠法师说三观法门，且云：此吾亲承大师口说。言毕而终。统纪高丽人。开皇十六年来诣佛陇求禅法。未久有所证悟，智者谓之曰：汝于此有缘，须闲居静处，成办妙行。华顶峰去此不远，是吾昔头陀之所住，彼进道必有深益。师即遵奉明诲，宴坐十六年未尝下山。忽一日往佛陇，有三人侍行，须臾不见。次至国清告别同志，居数日，无疾而化。龛出寺门，开眼示别，至山闭目如故。统纪不知何许人。依智者学心观，顿获开悟。后受遗托造国清寺，凡所建立效力为多。密行殊常，人不能测。统纪不知何许人。禀姿聪悟，闻智者开演观道，默识无遗，如水传瓶，一滴不漏。后于佛陇会别大众，架木成楼，举火焚躯，用报佛德。烟笼林木，舍利交凝。统纪不知何许人。闻智者说法，即入深定。一坐旬日，率以为常。所居三宝神光夜照。统纪不知何许人。早亲智者闻深禅法，常行法华三昧。感普贤乘大白象，放光照身，忽然悟入。统纪不知何许人。虽无事迹可寻，亦皆当时得道英契。尝撰智者别传。章安所撰者，盖用师本稍加增益，遂行于世。统纪别传云：大师时居佛陇，年既失稔，共绰种苣拾橡，安贫无戚。
会稽顾氏子。发蒙出家，师事天台智者。智者见其形神洒落，高放物表，取名大志。诵法华经，索然闲静，音声清转，听者忘疲。后于庐山甘露寺行头陀行。有时投身猛兽，彼皆避去。餐粒或尽，惟以饼果继命而已。如是七载，禅诵不休。晚住持福林寺。会大业中屏除佛教，慨大法陵迟，遂身着孝衣，于佛堂中恸哭三日，誓舍形骸申明正教，即往东都上表曰：愿陛下兴隆三宝，贫道当然一臂于嵩岳，用报国恩。帝许之，遂设大斋，七众通集。师绝粮三日，登大棚中，布裹其臂，灌之以蜡，如炬燃之。光照岩岫，晃然大明。众见苦行，痛入心髓，而志形色不变，或诵经文、或赞佛德、或为众说法，声声不绝。烧已下棚，跏趺入定，七日而卒。神僧传天台人。依章安禀教观，广化四众，专诵法华。章安撰八教大意，师首于三童寺录受。平时著述甚多，今所存心经疏耳。统纪字道恭，晋太尉蔡谟之后，世居越之诸暨。在襁褓中闻唱经声，即凝神静听。年十三入道，开元二十六年奉敕得度。既而依左溪学止观、法华玄义，五夏敷演，听者服悦。天宝中游长安，公卿问道，结辙而至。安史反乱，振锡东归。道出襄汉，有著作郎韦子春，学赡气刚，与之酬酢。子春堕负，满座惊服。中书舍人苑咸叹曰：师可谓尘外摩尼、论中师子！大历初，中岳道士吴造论毁佛，观察使陈少游请决之。师约吴面论邪正，旗鼓才临，已败北。遂著翻邪论三卷以攻余党。师居左溪日，尝著天台山记，全本亡。今赤城志并天台县志等书指神邕山记者，特少小耳。
萧山徐氏子。七岁授经传，日诵数千言。年十二入道于山阴灵隐寺。中宗登位，覃恩度人；试诵法华，中选第一。开元中，因丧亲，入佛陇阅大藏，以益冥报，遂谒左溪，禀受止观，大悟玄旨。常诵法华、涅槃、大小戒本以为正业。临终之日，众闻弦管之声，议者谓天帝迎请诵经之相。统纪临海人也，姓屈氏。初诞弥月，足指间有幕蹼相着，佛经所谓网缦相也。迨为童儒，神俊挺然，乃有出尘之志。遂诣国清寺投元璋律师，执侍瓶钵。年十八纳形俱法，良由善根深植，悟解天然，台岭教文洞明，三观兼得深定，神异通感皆莫我知。少览百家，弥通三教；仍善属文，长于诗笔，凡其邦伯輶轩皆向风造谒。观则持重若严君，见则畏伏，秪就几杖以待。贵士或施财宝，皆回入常住，罄无私畜。或曰：贵人所施皆充别施，何不己用耶？对曰：恨未能舍头目，况世财乎？神僧传无传。
师至行。无传。
师至行。无传。
师至行。无传。
师至行。无传。
天台人，大历中入京传教，盛有著述。能于虚空游行往来，时谓有神足之证。
婺州东阳张氏。贞元三年敕度得戒，昼夜翘勤，遂登讲训。次通法华经疏义，得智者之膏腴。举身量六尺余，其形如山、其貌如玉，静若止水、动如浮云，目不回视、口无戏言，四威仪中无非律范，丹丘二众仰为绳准。其奔走他方听受者，与佛窟则公禅道并驱而相高也，寻敕为国清寺大德。先是，智者大师答隋炀帝问，立七日金光明道场。每年九月遐迩征镇侯伯，差人送供。事既无碍，黑白二众无远不届。人才填委，饮食阙焉，典座僧患之。大和中，主事僧清蕴咨谋于举，置寺庄田十二顷。自此光明会不闻告乏，举之功欤！以会昌二年五月化去，门人幼清立塔于寺之西峰。春秋八十三，僧夏五十五。韩乂为碑颂德也。神僧传师正定。无传。
师正定。无传。
师慧凝。无传。
无传。
师净光。居国清。
师昱师。居天台。
钱塘人。吴越国时，赐号崇法。初传净光之道，精研止观；后参韶国师，发明玄奥。周显德初，螺溪居民张彦安诣净光曰：家居东南里所，阴晦之夕，必有鬼神吟啸、敲击钟鼓之声；又尝梦龙游其地，非愚民所居，愿以奉师。师往视之，见山水秀异，谓众曰：此伽蓝地也。梦龙游者，岂龙树之道将兴于此地耶？因纳之。愿齐初为法华绍岩弟子，闻其事以白师，辍众施三万为建法堂厨屋。覆苫累块悉尚素朴，盖禀师之诫也。既成，净光与学徒俱往。既而云居韶国师为疏于汉南王，即施财，架忏堂诸屋以广之。见钱俨撰传教碑及传灯高丽国人。初吴越王召净光法师讲经，因及台教流散海东之事，于是王遣使致书，以五十种宝往高丽求之。其国令谛观来奉教乘，而智论疏、华严骨目、五百门等禁不令传；且戒观师于中国求师问难，若不能答，则夺教文以回。观师既至，闻螺溪善讲授，即往参谒。一见心服，遂礼为师。尝以所制四教仪藏于箧，人无知者。师居螺溪十年，一日坐亡。后人见故箧放光，开视之，唯此书而已。由是盛传诸方，大为初学发蒙之助云。
赐号通鉴，久学螺溪。以其师崇建殿宇，将永岁寒之绩，为请彭越公钱俨作传教院碑于螺溪。时太宗雍熙三年也。
永嘉人。神悟谦公之师。得教旨于昱法师，主天台常宁，讲道不倦。自智者而来，以炉拂传授为信，至师嫡承为十四代。晚年以授扶宗忠师，扶宗曰：吾得法广智矣，敢辞。师乃藏之。天台道场遂不复传。
师讳遵式，字知白，宁海叶氏。初依东山义全出家，年二十往禅林受具戒。继入国清，普贤像前烬一指，誓传天台之道。雍熙元年，从学宝云。道中梦老僧谓曰：吾文殊和上也。及见宝云，正所梦僧，即北面受业。宝云灭后，乃反天台以苦学。感疾至于呕血，毅然入大慈佛室，用消伏咒法自咀曰：若四教兴行在我，则其疾有瘳；不尔，则毕命于此。至三七日，闻空中呼曰：遵式不久将死！师益不懈。五七日，见死尸盈室，践之而行，其尸即没。满七七日，空中声曰：十方诸佛增汝福寿！其夕寐见一巨人，持金刚杵，以拟其口。又尝亲见观音，垂手于师口引出数虫；复舒指注甘露于口，身心清凉，㝛疾顿愈。顶高寸余，手长过膝，声若洪钟，肌如白雪。初住宝云，次归天台。所住东掖有白鹤庙，居民甚神之。师与授戒，改祭为斋，神与民皆听命，乃为着以诫之。师尝梦居母胎十二年，及受请住杭之昭庆，果应其数。刺史薛颜复以灵山命师居之。将终，作谢三缘诗，谓谢徒属、绝宾友、焚笔砚也。或扣其归，对以寂光净土，至夜，奄然坐逝。师善属诗，江州太守许端夫序其诗曰：慈云之诗，文贯于道，言切于理，酷似陶彭泽。昔贯休作禅月集，初不闻道而才情俊逸，有失辅教之义。中庸子作闲居编，言虽鸣道而文句阘冗，有失诗人之体。慈云则不然，文既清丽，理亦昭显，雅正简淡，有晋宋之风。盖其道业宏大，故诗之名不行世间也。
天台王氏子。母梦白云自天西来，入室内化为白马，因而有娠。七岁入国清出家，十四受具，即自叹曰：佛法广大，若不力学，何能见道？乃入天封阅藏，经三年而毕。及往神照，深悟教旨，恭默自逊，人莫能测。初住赤城崇善，姑苏李庭芝将守台，梦神人曰：公天台，五祖台下有龙头九九和尚，宜就见之。至郡咨询，莫知其说。闽士陈白曰：天台五祖居赤城，今咸师住此。生于丙辰九月九日，其龙头九九之谓乎？庭芝大愕，即往谒见，为深谈出世道，芝有契会。以寺宇隘陋，谋迁之，庭芝首捐金帛，乃迁就东南地。开基之日，获铜磬于土中。少师李公尤尊敬，请主白莲，奏赐法真之号。居山五十年，登门受道万数。元祐元年正月，法鼓击之不鸣者七日。至七月告众曰：二十三日吾将行矣！逊唱衣盂，饭众为别。戒侍者：晨钟鸣，当告吾。至时徐起，趺坐，寂然而化。
无传。师嗣神照。
天台人。天资聪敏，博学强记，受学于上竺慈辩。尝曰：四明之意吾已得之，唯起教观信之未及，然不敢不信也。生平未尝屈节豪贵。聚徒三百，施者自来。平时喜茶；临终之顷，谓门人曰：晨钟即来报。至时，啜茶一瓯，书偈而化。
二师皆嗣有严法师。
师嗣白莲卿法师。
早亲智涌法师，深境观，富辩说，人以是惊服焉。主赤城崇善法席，讲贯之余，即入禅忏。旦夜以继，未尝少间。录智涌教义，号虎溪集。
居螺溪，嗣蒙泉源法师。
天台人。无相以主席请于郡，时以师高行为之举。以众不足容，别迁胜地，增建栋宇。时谓安清净众、讲妙教观，宜天人之交助也。
居左溪。述释迦谱，称躬禀叔父铠庵微旨。及编次历代宗承图，后学于是有考。
传灯议曰：台教正统，智者而下，讫螺溪凡十二世，皆弘道兹山。自宝云传教，四明法智中兴之后，是道广被海内，而四明三吴犹为繁衍，台山者始渐寖微。亦犹佛教盛传震旦，而西域是后终晦而不明。然宋末至大元、讫皇明永乐闲，而台教弘法不绝者，犹有一线之可继；至弘正后，则此道绝闻。岂惟兹山，即海内之学佛者，言台教则莫知谁何。岂白雪阳春，唱高和寡耶？抑人情浇漓而好为异端耶？佛言，法将灭时，则般舟三昧经先灭，以是经三昧难信难行故也。以此而推，则台教之不隆于末世也，宜矣！
钱塘人，郭姓。七岁扣疑于林逋，书如夙讽。丱角礼僧愿隆，诵法华经七日而周，夏竦表为沙弥。天圣四年卒，后二年启棺，貌如生。昱善为诗，有松声和雨听，山色带云看之句。
居永庆院。侍郎简记行业云：天台僧独知白为可纪。东掖慈云大师，字知白，且与同时，岂即是耶？今姑存之。
钱塘人，唐姓，字湛然，号安忍子。深明教律，四方宗之。少游天台，度石桥合掌诵经，想方广而度者三。复达宴坐峰诵经，失足几堕，如人扶之而免。与蒋之奇、杨杰诸人为方外交。刘焘作。
苏之昆山人，俗姓王氏。居径山传衣庵。初出月亭法师之门，亭无专宗，与师志别。由是深究性具之旨，而遥宗四明，犹北齐之悟明中论，以龙树为师。入门有自，世人无足以派别议之也。师梵相奇古，言论风采如大火轮聚，不可撄触，真东南无畏光明幢也！自嘉靖甲子岁以道化台南，至己丑，二十六年间，岁无虚席。而台人之佛性种子，种而与熟、熟而与脱者，师之功居多。宜其配位祖堂，为百世之宗师焉。所著述有净土梦谭记、有门颂解、法华披荆钺、楞严百问书，如干卷；玄义记、文句记、止观记，共百余卷。各庋函部，师皆会集成帙，以图剞劂，独法华玄记得遂厥志耳。师常修随自意三昧，每遇病境，止观之功逾励。临终作唤醒主人翁，则正念如城不可动乱也。：一曰：唯某甲，一念三千，刹那九世，汝知之乎？即促而延，既如此；即一而多，又如彼，胡不体取无生、了无死乎？二曰：唯某甲，实心系实境，实缘次第生，实实迭相注，自然见实理。此吾宗之心诀也，汝知之乎？平日解行，正在今日；悬崖撒手，慎弗放逸！三曰：唯某甲，汝不闻仙潭垂终偈乎？自是无家可得归，云边有路许谁知？溪光摇落西山月，正是仙潭梦断时。即仙潭梦断是妙峰梦断，无归而归，汝宜无忘夙愿也！具见冯太史所撰塔铭长沙湘潭罗氏子。年十五补邑诸生，十九出家依南岳宝珠剃染，二十五从宝珠礼补陀，续游天台。爱兹山幽旷，多圣贤居止，遂剪茨以居。是后虽往来吴会，而无时不梦寐名山。盖师夙禀台教，仰智者之风，岩栖谷饮，固其志也。始居华顶之深云庵，继阅大藏于万年寺，修大弥陀忏于天柱峰。率以千日为期，其他受请不与焉。师为人英卓温厚，虽亲禅观，尤重毗尼；而虚己从人，则无德不师，无善不采，故为四方之所推重。讲席频开，学徒云集，诚叔世之津梁也。示灭于嘉禾之龙渊寺，弟子如惺塔师于天台云居之南陇。袁职方有塔铭，言行状甚详。
京兆人，长孙氏。初谒牛头山忠禅师，大悟玄旨，乃曰：天地无物也，我无物也。虽无物而未尝无物也，此则圣人如影、百姓如梦，孰为死生哉？至人以是能独照，能为万物主，吾知之矣。遂南游天台，隐于瀑布之西岭。元和中，慕道者日至。有弟子可素，遂筑室庐，渐成法席。佛窟之称，自师始也。僧问：如何是那罗延箭？师曰：中的也。忽一日告门人曰：汝其勉之！阅二日，跏趺而寂。后三年塔全身于本山。唐韩乂有碑铭存国清寺。
居云居。僧问：见性成佛，其义云何？师曰：清净之性本来湛然、无有动摇，不属有无、净秽、长短、取舍，体自翛然，如是明见乃名见性。性即佛，佛即性，故曰见性成佛，此是极究竟处。若云我能了、彼不能了，是大病；作无凡圣解，又属拨无因果见；有清净性可栖止解，亦大病。然清净性中虽无动摇，具不坏方便应用，及兴慈运悲，如是兴运之处，即全清净之性，可谓见性成佛者矣。
福州长溪赵氏。年十五出家游方，至国清寺受戒。与寒山、拾得往松门夹道，作虎吼三声，沩无对。寒曰：自从灵山一别，迄至于今，还相记么？沩又无对。拾拈杖曰：老兄唤这个作什么？沩又无对。寒曰：休，休，不用问他！自从别后已三生作国王来，总忘也！后参百丈怀海禅师悟道，仍受百丈嘱，住沩山。
释普岸，姓蔡氏，汉东人也。得法于百丈怀海禅师。大和年中谓众曰：吾山水之游未猒，诸人勿相留滞。天台赤城，道猷曾止；华顶石梁，智者降魔。将游之也。自襄阳逦迤而来，从沃洲天姥入天台之西门，得平川谷中，峰名大舍，号曰平田，结茅居之。未几，见虓虎乳子，瞪目而视岸，岸以杖按其头曰：贫道闻此山是神仙窟宅，罗汉隐居。今欲寄此安禅，檀越勿相惊挠。经㝛，领子而去。以大和七年营构丈室，八年春，禅侣辐凑。众力义成此院，号平田焉。会昌三年七月告众入灭，春秋七十四。度弟子全亮，俗姓陈氏。悟师之道，得凤之毛一人，唯约在上元入灭，肉身不朽。岸迁塔于是山之前。临济访师，到路口，先逢一嫂在田使牛，济问嫂：平田向甚么去？嫂打牛一棒曰：这畜生到处走，路也不识！济又曰：问你平田路向甚么处去？嫂曰：这畜生五岁尚使不得！济心语曰：欲观前人，先观所使，更有抽钉拔楔之意。及见师，师问：你曾见我嫂也未？济曰：已收下了也。神僧传释一行，俗姓张氏，钜鹿人也。早岁不群，聪黠明利，有老成之风，读书不再。师事普寂禅师，因穷大衍求访师资。至国清，闻僧于院中布算，其声䔩䔩；既而谓其徒曰：今日当有弟子求吾算法，已合到门，岂无人导达耶？即除一算，又谓曰：门前水西流，弟子当至。一行承言而入，稽首请法，尽授其术。玄宗诏对无恒，占其灾福若指于掌。邢和璞尝谓尹愔曰：一行其圣人乎！汉之洛下闳造太初历，云后八百岁当差一日，则有圣人定之。今年期毕矣，而一行造大衍历正其差谬，则洛下闳之言信矣！帝尝问国祚几何？有留难否？行曰：銮舆有万里之行，社稷终吉。帝惊问其故，不答，退以小金合进之曰：至万里即开。帝一日发合视之，盖当归少许。及禄山乱，驾幸成都。至万里桥，忽悟。未几果归。昭宗初封吉王，唐至昭宗而灭，故谶终吉。灭时春秋四十有五，帝哭之哀甚，辍朝三日。停龛三七日，容貌如生。帝亲制碑书于石，出内库钱五十万建塔铜人原，谥曰大慧禅师。神僧传释慧恭，俗姓罗氏，福州人也。年十七举进士，名随计车将到京阙。因游终南山奉日寺，目祖师遗像，释然世网，遂求出家。尝遇黑蛇伤指，不求医而毒螫自销。见魑魅占山，谕罪福而妖物遄息。至武陵德山诣宣鉴禅师，领会风飞，由兹道合。景福三年与门人游天台，州牧京兆杜雄留之而止，杜因创瑞龙院于紫凝山，祈恭兴扬法席，以悟沦迷。缁俗云驰，香华山积。天复三年癸亥十二月午时，命众声钟，顾瞻左右，言：去！去！跏趺瞑目，俨然而化。门人塔于本山。高僧传杲为嘉禾灵光寺法相禅师之弟子，启为杲公之弟子。二人偕天台鸿启禅师，隐天台习禅观，相次终于山。焚之皆获舍利焉。有宋高僧传。
受业白云院，嗣法于六通绍禅师，人称欣四面。后入天台华顶，莫知所终。
师得法于玄沙。上堂曰：但以众生日用而不知，譬如三千大千世界，日月星辰，江河淮济，一切含灵，从一毛孔入一毛孔。毛孔不小，世界不大，其中众生不觉不知。若要易会，上座日用，亦复不知。时有僧问：日里僧䭾像，夜里像䭾僧，未审此意何如？师曰：阇梨岂不是从茶堂里来？
师始遇玄沙示众曰：汝诸人但能一生如丧考妣，吾保汝得究彻者。师蹑前语问曰：秪如教中道，不得以所知心测度如来无上知见，又作么生？沙曰：汝道究得彻，所知心还测度得及否？师从此信入。后居天台，三十余载不下山。博综三学，操行孤立。禅寂之余，尝阅龙藏。遐迩钦重，时谓大静上座。师因睹教中幻义，乃述一偈，问诸学流曰：若道法皆如幻有，造诸过恶应无咎。云何所作业不忘，而藉佛兴慈接诱？时有小静上座答曰：幻人兴幻幻轮围，幻业能招幻所治。不了幻生诸幻苦，觉知如幻幻无为。二静上座并终于本山。
居护国寺，僧问：优昙花折人皆睹，般若家风赐一言。师曰：不因上座问，何曾举似人？曰：恁么则般若雄峰，讵齐今古？师曰：也莫错会！师自述真赞曰：真兮寥廓郢人图艧岳耸云空澄潭月跃姓沈氏，钱塘人。孩抱之间不喜荤血。其毋累睹善征，劝投径山法济大师，削染及修禅观。亭亭高竦，不杂风尘，慕十二头陀以饰其行，谚曰宰道者焉。迨乎诸方参请，得石霜禅师印证。密加保任，入天台山闇岩以永其志。伊岩与寒山子所隐对峙，皆魑魅木怪所丛萃其间。宰之居也二十余年，恶鸟革音，山精让窟，其出入经行，鬼神执役，或扫其路，或侍其旁，或代汲泉，或供采果，时时人见，宰未尝言。后天成五年径山禅侣往迎，归镇国院居，终于出家本院焉。
余杭王氏子。初礼翠岩参禅师，暨谒韶国师，一见而深器之，密授玄旨，仍谓曰：汝与元帅有缘，他日大兴佛事。忠懿王请开山灵隐新寺，明年迁永明大道场，众盈二千。僧问：教中道，一切诸佛及诸佛法皆从此出，如何是此经？师曰：长时转不转，非义亦非声。曰：如何受持？师曰：若欲受持者，应须着眼听。师居永明十五载，度弟子一千七百人。开宝七年入天台山度戒约万余人。常与七众授菩萨戒，夜施鬼食，朝放诸生类，不可称计。六时散行道，余力念法华经计一万三千。著宗镜录一百卷，诗偈赋咏凡千万言。开宝八年二月示疾，越二日，焚香告众，跏趺而寂，塔于大慈山。师尝有偈云：渴饮半掬水，饥餐一口松。胸中无一事，长日对华峰。天台固师之家也。
姓郑，永嘉人。出家国清寺，参韶国师有悟，住温州瑞鹿寺。大中祥符中示寂。长吏以闻，诏本县检视，得所著竹林集十卷，藏秘阁。
释从礼，襄阳人也，以梁乾化中游天台，乃挂锡于平田精舍，后推为寺之上座。持重安祥，喜愠不形于色。时夏亢阳，主事僧来告，将营罗汉斋，奈何园蔬枯悴，请阇黎为祈祷。礼曰：但焚香于真君堂。时主事向仙祠祝曰：上座要雨以滋枯悴。至夜云起雨霏，三日而止。又僧厨阙用水槽，山上有赤树中为材用，来白于礼，礼曰：某向真君道去。但庀徒具器以伺之。无何，大风卒起，曳什其树，取用周足。其感动鬼神率多此类。两浙武肃王钱氏闻之，召入州府，建金光明道场。檀施优渥，回施众僧，身唯一布纳。通夜不寐，一食常坐，具无盈长。同光三年乙酉岁冬十一月入灭。春秋七十九，僧腊五十二。火葬收舍利，立塔存焉。
僧问：如何是空手把锄头？师曰：但恁么谛信。曰：如何是步行骑水牛？师曰：汝自何来？有偈示众曰：今年五十五脚未蹋寸土山河是眼睛大海是我肚太平兴国四年有旨试僧经业。山门老㝛各写法名，唯师不闲书札。时通判李宪问：世尊还解书也无？师曰：天下人知。淳化初，不疾，命侍僧开浴。讫，垂诫徒众，安坐而逝，塔于本山。三年后门人迁塔，发龛，睹师容仪俨若，髭发仍长，遂迎入新塔。
钱塘人也。初住云居普贤，忠懿王署慈悟禅师。迁止上寺，众盈五百。僧问：鼓声才罢，大众云臻，向上宗乘，请师举唱。师曰：亏汝甚么？曰：恁么则人人尽沾恩去也。师曰：莫乱道！
金华人也。梁龙德中与德韶禅师结侣遐征。于浙东，还栖息韶师法会。其为人也，稠人广众，往往滑稽；有好戏噱者则狎之，胶漆如也。故高达之者置之于度外，唯韶师默而识之，谓人曰：蕴公痴狂，吾不测其边际。因有疾，求僧作忏悔文；诵经及密咒各论几百藏为度，方知其密持之不懈。尝谓道友曰：吾生无益于人，欲投宴坐峰，不然石梁下，所愿早预贤圣之俦。道友多沮其计。以开宝六年七月无疾坐终，如入禅定。时炎蒸，停尸二七日，身无欹侧，窍无气秽。及迁神座，就寺之东隅阇维。煨烬中收舍利外，舌根不坏；灰寒拾之，如红芙蕖色，柔软可怜。有不信者，烧锻凡数十过，居然莲花色也，遂结小塔于寺中。蕴生不言姓氏年齿，人以貌取之，则年八十余矣。
师初游天台，尝曰：如有夺得机者，即吾师矣！寻谒云居，作礼问曰：二龙争珠，谁是得者？居曰：卸却业身来，与子相见。师曰：业身已卸。居曰：珠在甚么处？师无对。遂投诚入室，时年始十三。后四年，参夹山。才入门，见维那，那曰：此间不着后生。师曰：某甲不求挂搭，暂来礼谒和尚！维那白夹山，山许相见。问：甚处来？师曰：云居来。曰：即今在甚么处？师曰：在夹山顶上。山曰：老僧行年在坎，五鬼临身。山问：阇黎与甚么人同行？师曰：木上座。山曰：何不来看老僧？师曰：和尚看他有分！山曰：在甚么处？师曰：在堂中。山便同师下堂中，师遂取柱杖掷在山面前，山曰：从天台得否？师曰：非五岳之所生。山曰：莫从须弥得否？师曰：月宫亦不逢。山曰：恁么则从人得也？师曰：自己尚是冤家，从人得堪作甚么？山曰：冷灰里有豆爆。来日上堂问：昨日新到在甚么处？师出应诺。山曰：子未到云居已前，在甚么处？师曰：天台国清寺。山曰：吾闻天台有潺潺之瀑、绿绿之波。谢子远来，此意如何？师曰：久居岩谷，不挂松萝。山曰：此犹是春意，秋意作么生？师良久。山曰：看君是撑船汉，终归不是弄潮人。山后普请，与师问答，机路迅揵。山乃曰：大众有人也，归去来，归去来！遂住普请归院，众皆仰叹。师终于佛日，卯塔存焉。
僧问：古涧寒泉时如何？师曰：切忌饮着。曰：饮着又如何？师曰：丧却汝性命。
唐相国夏侯孜之犹子也。大中初，伯父司空出镇广陵，师方七岁，游慧照寺，闻诵法华，志求出家。伯父初不允，师因绝饮食，不得已而许之。师慧远禅师。至江陵，腾腾和尚嘱之曰：汝居天台，寻静而栖，遇安而止。而又值憨憨和尚，抚而记曰：汝却后四十年，有巾子山下菩萨王于江南，当此时吾道昌矣！即抵天台，于静安乡创福田院，乃契腾腾之言，今慧峰是也。中和四年，人死于饥，师聚骸以葬。钱武肃王尝梦一僧，形观甚伟，寤求不获。后图形，至此处，乃师也。致请入府庭，署至德大师，馆于功臣，当自亲问法。师请每年于天台山建金光明道场，诸郡黑白大会，逾月而散。天成二年卒。
师得法于长芦祖照禅师，曾住天封法席。上堂云：苔封古径，不堕虚凝；雾锁寒林，肯彰风要。钩针隐密，孰云渔父栖巢；秪么承当，自是平常快活。还有见透关眼么？良久，曰：直饶闻早便归去，争似从来不出门？
姓沈，钱塘人。出家天台山华顶峰，参韶国师，密契宗旨。乾德中，吴越王召居天龙寺。太平兴国三年有宝塔见资福殿虚空中。赐号明智禅师。
主天封寺。上堂，卓柱杖一下，召大众曰：八万四千法门八字打开了也。见得么？金凤夜栖无影树，峰峦才露海云遮。
新岁上堂，拈柱杖卓曰：三十六旬之开始，七十二候之起元。万邦迎和气之时，东帝布生成之令。直得天垂瑞彩、地拥祯祥；微微细雨洗寒空，淡淡春光笼野邑。可谓应时纳祐、庆无不宜，尽大地人皆添一岁。且道那一人年纪多少？良久，曰：千岁老儿颜似玉，万年童子鬓如丝。
僧问：如何是雪岭泥牛吼？师曰：听！曰；如何是云门木马嘶？师曰：响！示寂日，拈柱杖示众曰：古人到这里，为甚么不肯住？众无对，师乃曰：为他途路不得力。复曰：毕竟如何？以杖横肩曰：楖横担不顾人，直入千峰万峰去。言毕而逝。
僧问：三门与自己是同是别？师曰：八两移来作半斤。曰：恁么则秋水泛渔舟去也。师曰：东家点灯，西家为甚么却觅油？曰：山高月上迟。师曰：道恁么？曰：莫瞌睡！师曰：入水见长人。
僧问：如何是佛？师曰：堂堂八尺余。
永嘉人也。遇天台山德韶禅翁唱宗一大师之道，辇谛受无疑，不为异缘牵转，故三十载随韶禅师听其进否。尝谓人曰：悟入之缘，犹蠖屈之于叶也，食黄则身黄，食苍则身苍，其屈伸之状无变，吾初见明照乃若是，今学玄沙又如是，此所谓殊涂而同归。以太平兴国三年忽自操斧伐檀，巧结玲珑，号曰浮图。入内趺坐，自持火炬誓之曰：以此残喘焚之，供养十方诸佛圣贤。言讫，发焰亘空，其烟五色，旋转氤氲；犹闻诵经之声，须臾始绝，观者号哭。灰寒，收舍利不知颗数，春秋八十四。今善建寺中累石小塔，是其瘗舍利处也。
上堂：是法无宗，随缘建立。声色动静，不碍见闻。举用千差，如钟待扣。于此荐得，且随时着衣吃饭。若是德山、临济，要须打草鞋行脚。参！
僧问：如何是祖师西来意？师曰：东篱黄菊。曰：意旨如何？曰：九日重阳。
师，天台人，久依法真。因看云门东山水上行语，发明己见。归隐故山，猿鹿为伍。郡守闻其风，遣使逼令住持，师作偈曰：三十年来住此山郡符何事到林间休将尘寰事换我一生闲又闲遂焚其庐，竟不知所止。后终于大同寺，其塔尚存。
上堂：先圣行不到处，凡流却到；凡流既到，先圣莫知到与不到。知与不知，总置一壁，只如僧问乾峰：十方薄伽梵，一路涅槃门，未审路头在甚么处？峰以柱杖画一画曰：在这里。且道此老与他先圣凡流相去几何？南山虎咬石羊儿，须向其中识生死。
景祐中，居护国寺。因采菜入山，见二女于桃源，如刘阮故事。照即叱曰：山鬼伎俩，复欲媚道人耶！言已即隐。师虽无行状可考，即此而观，亦禅门之正法眼也。
上堂：满口道得底，为甚么不知有？十分知有底，为甚么满口道不得？且道誵讹在甚么处？若知得，许你照用同时，明暗俱了；其或未然，道得道不得，知有不知有，南山石大虫，解作师子吼。
上堂：灵云悟桃花，玄沙傍不肯；多少痴禅和，担雪去填井。今春花又开，此意谁能领？端的少人知，花落春风静。
僧问：一切诸佛及诸佛阿耨多罗三藐三菩提，皆从此经出，如何是此经？师曰：长时诵不停，非义亦非声。曰：如何受持？师曰：若欲受持者，应须用眼听。
太师，襄阳郡王李公遵勉之玄孙也。得法于草堂疏山。四迁巨刹，后退长芦，归天台万年观音院。忽示微疾，书偈曰：今年七十五归作庵中主珍重观世音泥蛇吞石虎入龛趺坐而逝。
字圆复，绍兴中居华顶峰。叶梦得、苏庠、韩驹、吕本中、王铚、朱敦儒皆与之唱酬，有化庵集行世。
永嘉人，曾住江心龙翔寺。病起，上堂曰：维摩病，说尽道理；龙翔病，咳嗽不已。咳嗽不已，说尽道理；说尽道理，咳嗽不已。汝等诸人还得其中意旨也未？本是长江凑风冷，却教露柱患头风。后住万年，上堂：一见便见，八角磨盘空里转；一得永得，辰锦朱砂如墨黑。秋风吹渭水，已落云门三句里；落叶满长安，而今被眼瞒。竖拂子曰：瞒得瞒不得，总在万年手里。还见么？华顶月笼招手石，断桥水落舍身岩。四明太守以雪窦命师主之，师辞以偈曰：闹蓝方喜得抽头，退鼓而今打未休；莫把乳峰千丈雪，重来换我一双眸。
眉山人。问法圆悟勤禅师，豁然有悟。绍兴中，过天台护国、国清等寺。乾道中，赐号佛海禅师。周丞相必大铭其塔，虞似良书。
永嘉南溪张氏子。谒圆悟于钟阜，圆悟目为聱头元侍者，遂自题肖像付之曰：生平只说聱头禅，撞着聱头如铁璧；脱却罗笼截脚跟，大地撮来墨漆黑。晚年转复没刀刀，奋金刚摧碎窠窟；他时要识圆悟面，一为渠侬并拈出。圆悟归蜀，师还浙东，铲彩埋光，不求闻达。括苍守耿公延禧尝问道于圆悟，因阅其语录。至，得师为人，乃致开法于南明山，遣使物色，至台之报恩，获于众寮，迫其受命。后归老护国寺。将寂时，示训如常，俄握拳而逝。茶毗得五色舍利，齿舌右拳无少损。塔于寺东刘阮洞前。
本郡人，姓杨氏。见此庵，密有契证。出应管山，刀耕火种，单丁者一十七年。尝有偈云：地炉无火客囊空，雪似杨花落岁穷；拾得断麻穿坏衲，不知身在寂寥中。每谓人曰：犹未稳在，岂以住山乐吾事耶？一日偶砟树倒，忽然大悟。先住江州圆通，后住国清。示众曰：观色即空，成大智故，不住生死；观空即色，成大悲故，不证涅槃。生死不住，涅槃不证，汉地不收，秦地不管，且道在恁么处安身立命？莫是昭昭于心目之间而相不可睹，晃晃于色尘之内而理不可分么？莫是起坐镇相随，语默同居止么？总是髑髅前敲磕。须知过量人自有过量用。且作么生是过量用？北斗藏身虽有语，出群消息少人知。
上堂：无生国里未是安居，万仞峰头岂容驻足？且望空撒手直下翻身一句作么生道？人逢好事精神爽，火入真金色转鲜。
本郡洪氏子。上堂：全机敌胜，犹在半途。啐啄同时，白云万里。才生朕兆，已落二三。不露锋铓，成何道理？且道从上来事合作么生？诬人之罪，以罪加之。
号国道者，传法于了空大寂。尝燃臂供佛。雍熙初，敕建受业寺，遂燃身报国。火灭，舌根不坏。诏改寺为寿昌，今万年是也。
字不轻。通内外典，作诗清丽，字法坚劲。淳熙间住国清，号荷屋老人，有集行于世。
字明老，号指堂，会稽人。朱文公晦庵、韩尚书原吉皆与之游，文公有。终国清寺，有指南集。善书，天台山、佛陇、万松径诸石刻皆其手迹。
字无见，叶姓，仙居人。住华顶峰四十年，操行卓绝，闻其风者不远数千里参问。元统甲戌五月望日，遗书谢朋旧，作偈趺坐示灭。翊日焚化，舍利凝积成五采，白乳如注。昙噩撰塔铭。有语录行于世，金华黄缙、宋濂为之序。
鄞人。先世习雕塑，至光艺益精。光好道，遍参有道尊㝛。闻华顶无见和尚道行清竣，挟胸中所疑扣之。年七十有三，无疾坐蜕于华顶山。
号梦堂，王姓，慈溪人。洪武二年以高僧召至说法。寻被诏住持国清寺，赐号佛真文懿大师。六年六月忽沐浴作偈曰：块然一物或有或无翻身归去踏破毗卢端坐而寂，塔于善兴寺西嶴，宋景濂铭其塔。能诗文，有所集高僧传行于世。
越人，字岱宗，幼习洙泗之业，长为释氏学。尝师事梦堂噩禅师于台之国清寺，而为其掌笺翰焉。其学赡而识达，气充而守约；其发为文章，雄浑渊雅，惟务以弘宗树教为本，不以夸多斗靡为奇。尝出世说法郡之东山禅寺，而从之学者益众。所著述有佛法金汤编，始于周昭王，讫于元顺，共若干人，皆名著青史、从事宗教，足为法门之重者。
字北源，姓李氏，临海人。少朴而敏，尤长于义理。师事明州护圣迪元启禅师。归华顶二十七年，足不越阈。重建殿屋，后归深云庵，年七十示灭。又窄庵伟禅师、愚杰英禅师、寂庵光禅师、空叟闻禅师，皆国朝高僧，俱住华顶。
青州马郎中子。弘治间入万年山修行。一日趺坐龛中，令左右舆至寺前双塔下。忽心中火发，须臾而尽。火至半身犹作偈遗其徒。今其舍利在寺西，及其先世诰来具存云。
朱姓，临海黄奢村人，号百川，师真际和尚。但以苦行为本，静练之极，毫光如雪。嘉靖己未入华顶，作偈以表心要，遂泊然坐化。
金陵人，居毗陵之金沙寺。师事玉芝禅师，往来开讲台温者十余年。师为人宽厚，不与物校。虽冥心禅观，而犹以净土为专门，道俗化之。善属诗，堂讲楞严于石桥庵。有云：我来送目与云齐着境令人笑自迷岩上水同岩下水男儿谁肯放头低至今为学者口实。有诗集如干卷，弟子秘而未传。
吴兴人，性颖悟，师事万松和尚。于禅宗大有所得，出入于天台贤首之间。讲席繁兴，学者骈集，台南道俗犹宗事之。登华顶峰礼无见禅师塔，谓弟子曰：吾昔阅无见禅师语录，每嗟悦服；今见其塔，若睹其人。无见之见，吾于斯证矣！趣命弟子刻其语录，台南学人大受其益。
豫章进贤人，盖灯剃染师也。少游邑泮，博综群书；壮年厌俗，游武林。从白衲禅师出家，后事月亭禅师。悟明心地，仗锡天台。藂林上德莫不相延请益。师澄静寡言，翛然一室。亭亭七尺，如苍松野鹤，有古人之风。至与士大夫相接，则禅语清言皆中金石。闻者忭跃，启悟至多。余游五台时，以永嘉集寄师箧中。将终，索笔题卷末云：此传灯置，当勉旃！余日望之，若果能于此深造悟入，则佛法不恨无人矣。余西归是其时也！色斯举矣，可以人而不如鸟乎？及余归，已当茶毗之次。捧卷跪读，因而恸绝。德音手泽至今不忘。僧腊有十，春秋才三十四耳。
会稽陈留杭氏子。年十五，投诸暨三德寺大海禅师出家。后诣径山万松和尚，决择心要。侍讲之暇，即营众务，不辞胼胝。一日松问曰：如何是白云不系青山住？师应声曰：明月常悬古涧心。松因以法付之。嗣后每登讲席，大兴梵宇。若杭之慧音、灵隐，槜李之东塔、精严，或植之于草莽之间，或扶之于将圮之际，皆师功也。寻受国清寺请，将鸠工缮殿。忽称不豫，以万历乙未腊之三日示寂。师为人朴素，坦夷无矫行、无饰语。虽不究心文字，而当机数语亦自可观。如颂五家宗旨有曰：五宗五师吼百兽尽狂走龙象失威仪狐兔难启口白牛露地眠一默不见有斗转与星移日月怀中走具见陆宫保所撰塔铭。
夫佛之法一耳，有禅、教、莲、律之分者，入道者因缘不同，而唱导者设门有异也。故得之自心谓之禅，敷演诲人谓之教，沤和指归谓之莲。至于检束身心、典刑初学，律之为法又宜先焉。然则语自心则何适而非禅？语诲人则何适而非教？语沤和则何适而非莲？如远公为莲宗鼻祖，悬悟心宗，孜孜诲人，垂老不倦，非莲而禅与教乎？思大口吞诸佛，法智喝示经王，生阶圆位，没生安养，非教而莲与禅乎？永明为禅宗大老，的嗣云居，送想西方，援著宗镜，非禅而莲与教乎？老子曰小智自私，贱彼贵我，宜其禅而禅，教而教，莲而莲矣。若曰达人大观，无可不可，又孰间禅教与莲哉？今此分门，又复重出；为明此理，故不避繁冗云。
长沙人。十五诵法华，才七日，终一部。与法音为净土友，一夕携手月下，相顾笑曰：时至不行为贪生，西方有期，吾其去矣！音曰：宁不俟我十日？命两指曰：过此不可也！越二日果终。众见天人下降，奇香异乐，或唱善哉。后十日音亦亡，祥瑞悉与命同。往生传将示寂，令唱无量寿佛及观经首题，合掌赞曰：四十八愿，庄严净土；华池宝树，易往无人。火车相现，一念改悔，尚得往生；况戒定熏修，行道力故，实不唐捐。又曰：吾诸师友、侍从、观音皆来迎我！言讫，跏趺，唱三宝名，如入三昧。往生传临终示小疾，而室有异香。因诫弟子毕，忽起合掌，称阿弥陀佛、二大士名，奄然而化。往生传居国清寺，一心念佛，常感观音、势至来下，光映其身。谓所亲曰：吾生净土有日矣，谁能具食饯我？众为具之。食讫，无他异，众疑其侮。㝛邻房以候之，夜未央，忽安坐床上，念佛而化。有金光自西来，江上渔人误谓天晓。往生传姓蒋，一名等照，义兴人。生即头白，日诵经典，一目七行。唐贞观中，至天台超禅师出家，习西方净土观行。显庆五年终。旧志师游天台，见智者净土仪，欣然会心。尝至招手岩，因陈大愿，念阿弥陀佛，诵四十八愿已，投身岩下。若有神人捧之于树，乃复整心登岩曰：余生可厌，大愿已发，惟海众菩萨同相接引。再投而下，适在蒙茸草上。久之复苏，寺众舁归，身心无损。后游越至法华山。一夕，见白鹤孔雀行列西下，莲华开合，光明现前，乃起礼佛，趺坐而化。具往生传初住天台智者岩，九旬习定，有赤鷃巢于衣裓。后于国清行法华忏，夜见神人持戟而入，师呵之曰：何得擅入？对曰：久积善业，方到此中。夜半绕像，见普贤前莲华在手，遂上智者岩，作二，一曰常坐禅定，一曰诵经万善庄严净土。乃冥心精祷，得诵经万善，乃至七度。于是一意专修净业，于禅观中见观音以甘露灌其口，遂获辩才。迁永明，日课一百八事。往别峰行道念佛，傍人闻螺具天乐之声。师尝着，偈有云：有禅有净土，犹如戴角虎。今世为人师，来生作佛祖。灭后，有僧暴亡，至冥司见阎王设僧像，作礼。僧问：何人？狱吏对曰：此永明寿禅师也，已生西方上品，为王敬慕如此。神僧传及往生传见。常呼人为乡人，有问其故，曰：吾以净土为故乡，诸人皆当往生，皆吾乡中人也。后右胁念佛而化。往生传师述妙宗钞，释天台观经疏，大彰观心观佛之旨。曾于每岁二月望日，建念佛施戒会，动逾万人。又撰融心解，明一心三观，显四净土之义。后于岁旦建金光明忏，至五日，召大众说法，骤称佛号数百声，奄然坐逝。往生传后住四明宝云，结缁素，专修净业，作誓生西方记。及居天竺灵山，于寺东建日观庵，为送想西方之法。依无量寿经述往生净土忏仪，为杭守马亮述净土行愿法门往生略传。后居草堂，示疾。弟子问所归，对以寂光净土。至夜奄然坐逝。往生传受业天台灵鹫，专事净业。作诗四篇，为时所传。居山十年，梦池中大莲华、天乐四列，乃作诗。后七日，跏趺而化。塔上有光如月，三夕而隐。往生传钱象祖，天台居，号止庵。守金陵日，问道于保宁全，犹以净土真修为念。尝于乡州建接待十处，皆以净土、极乐等名。创止庵高僧寮，为延僧谈道之所。自左相辞归，益进净业。嘉定四年二月微疾，书偈曰：菡萏香从佛国来琉璃地上绝纤埃我心清净超于彼今日遥知一朵开后三日，有问疾者，公曰：我不贪生、不怖死，不生天、不为人，唯求生净土耳。言讫，跏趺而逝。时天鼓震响，异香芬郁。未终之前，子侄、郡人同梦空中有云：钱丞相当生西方莲宫，为慈济菩萨。往生传天台人。从神照授菩萨戒，刻三圣像，诵法华三千四百部、金刚二万过。命男沙门净圆唱法华首题，增受菩萨戒。梦三伟人立江皋，召伸登舟。复请僧诵弥陀经，遽曰：我已见佛光。即端坐、作印而逝。往生传天台山，古称神仙窟宅，道书指赤城为玉京洞天，乃十大洞天之一，茅司命所治。其下别有洞台，方二百里，魏夫人所治。南驰缙云、北接四明、东距溟渤、西通剡川。桐柏山，号金庭洞天，王子晋所治之处。中有日月三辰之精，光烛洞天。金台玉室，瑶花芝草等物可以修炼金丹，故好道之士皆依栖焉。夫神仙之界，绝于人境，惟有仙缘者得以见之。若刘阮之逢仙女，可交之遇至人，自古及今能几人斯？然刘阮踪迹，道家传谈以为盛事；而或者以神仙绝欲、无㛰配事难之，而道士卒无以自解。不知仙者同于欲界，杂于地居，进于人而劣于天；而欲界六天尚未出欲，矧神仙乎？第欲情渐薄，与人为异，故经云六受欲交抱，执手笑视媱。以次推轻重，可知神仙之欲，轻于人而重于天，又可知也。而儒者陆可大又以费礼刺之，其诗有云：古来贤洁羞自媒，神仙往往非凡胎；刘晨、阮肇如有道，讵肯费礼㛰天台云云。此不独欲以方内之教以绳方外，且又欲以儒礼而训神仙矣。不知彼有仙缘，缘即良媒。若董永之孝感而天帝妻之以仙女。董以天为媒，安知刘阮不以仙为媒乎？禅者或又曰：若如子言，则宋景祐中护国寺僧明照亦见此物，照即叱曰：山鬼伎俩，复欲魅道人耶？言已即隐。此复云何？余对曰：学佛与学仙异。学仙者惟恐不得见相，学佛者惟恐著相。尚不着佛而求，矧着仙乎？虽一切不着，亦不固谓之无。此三教之道用之所以为异也。然深山穷谷之中，千年木石每为鬼物所附。其变幻诡异往往惑人，在在有之。此不可不辩，而求仙者又不可不知也。旧志所书，仙凡混淆。今为两门，先神仙，次道士。若寒山、拾得则已书于中，以非仙类故也。
神仙体道通鉴云：黄帝尝往天台山受金液神丹。
道书称：二子死，为九天仆射，治桐柏。由今桐柏观有二石像，镌制奇古，体色温润。或云王灵宝请之徽宗宫中，然无所据。
字法先。师杜冲真人，授丹经五千文、守一之道。尝有神灯浮空映席，五色云霞临绕。能三昼夜通为一息。或自没水底，竟日方出。若瞑目僵卧，辄一年许不动。尘委其上，积厚如。能以一气诵五千文，通为两遍。气禁蛇虎，亦能禁㐫人，使手足不觉自拘。或使幽灵击之。年一百五十岁，常如二十年少。周厉王丙申，太上遣仙官下迎，为太清真人，治赤城宫。
字子晋，灵王太子，好吹箫，作凤鸣。浮丘公接以上嵩高，三十余年后，人求之不得。偶见亘良，曰：告我家人，七月七日待我于缑氏山。至时，果见乔乘白鹤而去。道家称为右弼真人，治桐柏山，掌吴越水旱。五代时封元弼真君，宋政和三年封元应真人，绍兴庚申加号善利广济真人。台之寺院奉为护伽蓝神，盖一方土地主也。事迹具见。
天台山元灵老君华真仙师遣第七仙子名属仁，乘云驾鹤游历武夷山，安排地仙。见张湛等各有仙分，乃遣何凤儿往天台山取籍检视。仙籍各有姓名，乃安排魏王而下一十三人同居此山。
字叔申，少秉异操，天才颖烁。十八弃家，遇西城王君，告以玉佩金珰之法。玄迹渺迈，白日神仙，乘飞步虚、越波凌津。灵官奉从，著于民口；节旄旌旗，光耀天下。并教二弟茅固、茅衷上道，三神乘鹤，各治茅山。盈与王君俱去，到赤城玉洞，莅司命之任，出入太微，受事太极也。
东蜀人，自幼不语。年十八，常欲寒栖，以避臭茹。人问之，曰：知白守黑，道贵昏默。我师南岳公云：吾，周灵王太子，吹笙者也。今授子朱纲之法，将升度南宫。吾师浮丘公授予，今付于子，子宜勤守；若更此生，万劫不度。吾将为南岳司命，侍帝晨。又补桐柏真人。言讫遂隐，汉宣帝诏，不起。
汉永平五年，剡县刘晨、阮肇共入天台山，迷不得返。经十三日，粮尽，饥馁殆死。遥望山上有一桃树，大有子实。永无登路，攀缘藤葛乃得上。各啖数枚而饥止体充。复下山，持杯取水欲盥漱，见芜青叶从山腹流出，甚鲜新；复一杯流出，有胡麻饭糁。便共没水，逆流行二三里，得度山，出一大溪边。有二女子姿质妙绝，见二人持杯出，笑曰：刘阮二郎捉向所失流杯来。晨、肇既不识之，缘二女子呼其姓，如似有旧，乃相见；而悉问：来何晚？因邀还家。其家铜瓦屋，西壁东壁下各有一大床，皆施绛帐四维。帐角悬铃，金银交错。床头各有十侍婢，敕云：刘阮二郎经涉山岨，向虽得桃实，犹尚虚，可速作食。食胡麻饭、山羊脯、牛肉，甚美。食毕行酒，有一群女来，各持五三桃子，笑曰：贺汝婿来。酒酣作乐。暮令各就一帐宿，女就之。言声清婉，令人忘忧，遂停半年。气候草木是春时，百鸟啼鸣，更怀悲思，求归甚苦。女曰：罪使君思家，当可如何？遂呼前来女子有三、四十人，集会奏乐，共送刘、阮，指示还路。既出，亲旧零落，邑屋改异，无相识。问讯，得七世孙，传闻上世入山，迷不得归。至晋太元八年，总复去，不知何所。
王思真者，位为太上侍经仙郎。汉灵帝光和二年己未正月一日，太上老君降于天台山，命思真披九光之韫，书洞玄、太洞等经三十六卷，以授太极左仙公葛玄。
字文明，汝南人。汉安帝永初中，遇封衡授以青要紫书、金根上经及神丹半两，从而戒之曰：勤则得之，替则失之。皓俯伏受命，入赤城山服丹行道。久之，耳能洞听，目能彻视。常有学者迫来访之，则或为白鹤，或为飞云，抟空游虚，隐没莫见。至魏明帝太和初登真。
受太上之命住赤城。
名玄，字孝先，道士支道纪梦通玄真人从大罗天降生。十八九岁，仙道渐成，入天台赤城精思念道。遇左元放授以九丹金液仙经、劾鬼秘法、三元真一妙经。行持三年，广积功效。光和二年正月朔，感太上老君敕真人徐来勤等同降于天台，授灵宝经三十六部，及上清斋法二等，并三箓七品斋法。今桐柏有法轮院，三真降经之处及仙公役鬼所筑受诰坛存焉。又得分形万化之术、灵感应变之法。道成，乃于天台山立坛，授道微五岳真形图，曰：吾昔受左元放先生，今付于汝。后玉帝三颁锡命，服阁皂炼成之丹。闻仙乐嘹喨，旌幢翳天。坐八景琅舆，仙童玉女左右卫迎。白鹤绕空，冉冉而举。位为太上玉宗太极左宫仙公。
剡县人。因驱羊度赤城山，忽有石门豁然，见二女方笄，遂为室家。后谢归，女以香囊遗之。根后羽化，硕年九十余。见搜神记。
是女子，能飞行。服酒饵丹，年四百岁，色如少女。能飞行，坐虚空之中与人谈语；又能入地中，初没足，渐至腰及胸髻，良久而尽没不见。又以指刻地，即成井，可汲；指人瓦，屋即飞。尝取人桑果数千株，聚之如山；十余日吹之，各还其本处如故。又能含墨水喷纸成文字，皆有意义。后入天台山仙去。事出仙苑编珠。或讹大治山云。
名华存，西王母降之，授以玉清隐书；三十余真各歌阴歌阳歌之曲，王母为之和，上元夫人亦答歌。王母及上元夫人、紫阳左仙公、太极仙伯、清虚王君，乃携华存同去。东南行，俱诣天台山洞宫玉宇之下，众真皆从王母升还龟台矣。
沛人也。同吴人邓伯元学道于赤城，受服青精饭，吞日精丹景之法。内思洞房，积三十四年，乃内见五脏，冥夜中能书。穆帝永和元年正月十五日天帝遣羽车迎之。与邓伯元垂云驾龙，白日升天，为中岳真人。
字叔玄，勾曲人也。入悬山，改名远游。服术黄精，感太乙真人定录茅君授上法。后移赤城，遇王世龙，受解束反行之道。服玉液朝脑精，三年之中面有童颜。后度世东宫，为地仙中品。
兄忻为台州乐安令。游阮郎亭，崖上有字，世传阮肇题。愔醉亭畔，七日方醒。梦入洞遇灵英，食青灵芝，百节俱轻。自括苍往天台一日可到，日行三四百里。
道士徐则者，东海剡人。入缙云山修道，太极徐真人降谓曰：汝出八十，当为王者师，然后得道。因庐天台山，绝粒养和，所资惟松水而已。梁武帝诏讲道要，徐陵钦其风，致晋王广召问道法。谓门人曰：吾今年八十一，王召我，徐真人之言验矣！既至则辞以日时不利。至五更，寂然返真。王命送还天台。是日江都人或见师徒步，云得还返。至旧隐，令弟子扫一室，曰：有客至，宜延之于此。有顷，跨石梁而去。翌日，果柩至，方知其异。
天台道士也。其母梦灵凤，有娠。僧宝志曰：生子当为神仙宗伯。年七岁，日览万言。十五入华阳，事陶贞白，授三洞正一法。潘师正是其入室弟子，而司马承祯则师正弟子也。远知善易知人死生祸福，作易总十五卷。一日雷雨云雾中，老人叱之曰：汝所著书何在？上帝命吾摄六丁雷电追取。远知方惧，傍有衣青衣人，已捧书立矣。老人责曰：上方禁文，自有飞天保卫；金科秘于玄都，汝何敢辄藏缃帙！远知对曰：青丘之老传授。老人曰：上帝敕下，汝仙品已及受度，期展四年之纪数也。又以小时误伤一童子唇，不得白日升天。署少室仙伯。将行，沐浴焚香而化，年一百二十六岁。后于东海借迅风，与人飞渡至登州。
字子微，洛州温人。事潘师正，传辟谷导引术。遍游名山，唐武后尝召之，未几去。与陈子昂、王维、李白、孟浩然、贺知章、卢藏用、宋之问、王适、毕构为仙宗十犮。睿宗复迎至京师，访以治道，曰：游心于淡，合气于漠，与物自然而无容私焉，则天下治。帝叹咏曰：广成之言，何以加此！辞归天台。卢藏用指终南山曰：此中大有佳处，何必天台？对曰：以仆观之，乃仕宦之捷径尔。卢初隐终南，后登朝，闻言殊有惭色。女贞有名焦静贞者，泛海诣蓬莱求师。至一山，见道者指言曰：天台山司马承祯名在丹台，身居赤城，尔良师也。静贞既还，诣承祯求度，未几升天。尝降人间，谓薛季昌曰：司马先生得道，高于陶都水之任，当为东华上清真人。开元中，文靖天师与承祯赴长生殿千秋节斋。直中夜，行道毕，隔云屏各就枕。斯须，忽闻小儿诵经声，玲玲如金玉响。天师乃褰裳蹑步而窥之，见承祯额上有小日如钱，光耀一席。逼而听之，乃承祯脑中之声也。天师还，谓其徒曰：黄庭经云：泥丸九真皆有房，方圆一寸处此中。又云：左神公子发神语。其先生之谓乎？一日谓弟子曰：吾于玉霄峰东望蓬莱，有灵真降驾。今为东海小清童君、东华君所召，必须往。俄顷化去，如蝉蜕，弟子葬其衣冠焉。时年八十有九。玄宗亲撰碑文。有修真秘旨、天地宫府图、坐忘论、登真系等书行于世。诏赠银清光禄大夫，谥正一先生。
京兆人。好道，遇仙，白日升天。治小台山。见总仙传。
华阳女冠。幼而入道，慕南岳魏夫人之操。至天台从司马子微学道后，白日仙去。事见续仙传。
字时美。三举不第，叹曰：年逾不惑，不登仕版，何面目见朋友乎？遂与颜真卿同事白云先生张约；再师赤城先生司马承祯。丹成道备，贞元五年白日升天。
开元间尝游华山采药。忽一日骑白鹿，谓山下人曰：我今游天台，有三老人遮道，留之不可。见王简疑仙传。
苏州人。尝棹舟入松江，中流见画舫，有道士七人，皆玉冠霞帔。一人呼可交，与二栗，命黄衣送上岸，且令合眼。洎开眼，已失黄衣，但见峰峦中，松柏参天。问之，乃天台山瀑布寺前也。自是不食，后挈妻子入四明山，不复出。具见。
少为进士，晚学道。常历天台，于悬崖人不及处题曰：许碏自峨眉山寻偃月子至此。后插花满头，醉歌、升云而去。
不知何许人，天宝中赐号太和先生。有姑亦得道，年七百岁。往来天台，貌如婴孩。见湖海纪闻。
不知何许人。大中末游天台，独止一室，或露宿草树间。每登山渡水，则闭目而睡，比至则觉。人呼睡仙。见仙传拾遗。
巨鳌记云：有人误入嵩高山，见东南大岩下石孔中，入有大宫阙，自然明烛，与日月无异。有六仙人云：月光童子在天台，往来此中，非有道不得见。又见总仙记。
游天台，居福圣观，灵应事迹甚多。尝题一绝于壁云：青蛇绕地月徘徊，夜静云闲鹤未回。欲度有缘人换骨，暂留踪迹在天台。宋绍兴间，一丐者负其母，歌于市，但云：只两口。既久，询群丐所聚，则无是人。一日到台州，出崇和门至泉井洋，掷其母于水，乃一巨瓢。跨而升空。人方思两口乃吕字也。
天台县人也。性嗜酒，冬夏常衣单衣。妙于水墨，见屋壁即画鹊。时人不知其得道也。以天祐三年十一月，于河中府中条山，白日冲天。告时人曰：吾本台州府唐兴县人，有弟在彼。脱下破布衫，服星簪、羽袂而轻举云中，寥寥有箫管之声。
天台人，字平叔。少好学，晚传混元之道而未备。孜孜访问，遍历四方。后游蜀，遇刘海蟾授金液还丹火候之诀，乃改名用诚，号紫阳。能出阳神，自谓得形神俱妙之道。归，以所得稡成秘诀八十一首，号悟真篇。后世宗之，称为天台仙派。年九十九岁趺坐而化。用火烧化，得舍利千百，大者如芡实，色皆绀碧。至淳熙中，其家蚤起，见一道流踞上席而坐，叩其家事历历。值其孙他出而去。人以为用诚之归云。
得法于张伯端之再传。往还天台诸山。博洽儒书，究竟禅理；出言成章，文不加点。用都天大雷之法，祈禳辄应；时言休咎，惊动聋俗。尝堕西湖，绕寻不见。达旦则在水上，犹曛然也。后尸解于海丰县。
牧牛山谷中，夏热，招云覆之，旱则呼雨，多着神异。后坐化，人以其真骨塑像，见存丰饶坑庙。旱潦有祷必应。
岁旱，遇人曰：请我以瓜酒，必雨。果如其言。子小仙翁，灵异如父，并塑于尖山庙。
字君安，长安人，隐永嘉飞霞洞。尝至天台赤城访紫极君。见仙家杂记、葛洪神仙传。
洞天福地记：灵墟乃白云先生隐处。世说载：王右军得笔法于白云先生。又按野史辩才云：右军作三百七十五字，始梦天台子真传授笔诀，以永字为法云。其后司马子微亦号白云子。
字子治，陈留人。入桐柏山，遇王真人授以黄水云浆之法。今在洞中为明晨侍郎。见陶弘景真诰。
钱塘人也。年十六，家为娶。妇乘车而入，先生逾垣而出，隐于天台中峰二十年。樵人见之在重岩之下，颜色怡怡，左右惟有松屑二褁，由是远近知之。齐高帝征之，不起，乃移居大霍山，仙去。
字道元，松阳人。七岁溺于江中，三年不还。父母问其故，曰：青童引我，饮以云浆，朝于太上，太上领而留之。自仙府还，已有役使鬼神之术。年十五中毒殆死，见青童曰：天台苗君飞印相救。于是获苏。开元初为银青光禄大夫鸿胪卿，封越国公，充景隆观主。尝于上元夜引玄宗于西凉府观灯；又尝因八月望夜与玄宗游月宫，聆月中天乐。显庆中，奉命修于天台山桐柏观，显迹甚多。
不知何许人。隐华顶峰，频诏不起。开元十八年，元宗特于王屋山置台观以居之。
字正节，通经义，美文词。入嵩山，依潘师正究其术。南游天台，观沧海，与有名士相娱乐。明皇召问，每开陈，皆名教世务。后复步剡中，忽焚香返真。
字季真，会稽人。按许鼎撰通和先生祖贯碑云：贯学黄老，初贺监得摄生之术，负笈卖药，数百年不死。后于天台山升仙。。见唐书。隐逸传，亦尝弃官入道。升仙之说，恐未必然。
字良逸，薛季昌以上清大洞法授之。潭州旱，蓬发至，无言而雨降。久雨不止，默然岸帻而坐，即霁。元和中入天台不复出，宪宗诏，不起。神人持金炉降诏，因羽化。
字云翼，师田虚应。元和中入天台，元稹闻其风而悦之。桐柏观正一先生完葺以来，湮废之久；惟良乃再缔构，作上清室、降真堂、白云亭、翛闲亭，远复正一先生之迹。以三洞之道，行于江表。宪宗诏，不起。一日沐浴冠簪降庭，若有所对召。须臾升阶，遂化。
缙云仙都山人。年十七为道士，遍登匡庐、天台、三茅。元和甲午年八月十三羽化。详见权德舆大清三洞法师吴先生碑。
字适中，汝南人也，唐明皇开元中高士应凝之曾孙。七岁诣兰溪灵瑞观出家，年十三与道士籍。久之，游天台龙虎山，受正一紫虚都功等录。而后复受升玄上清回车毕道，及紫文素带藉地腾天符。且上清大法，自陶隐居传王远知，王传潘先生，潘传司马炼师，司马传薛季昌，薛传田良逸，田传冯惟良，冯传夷节也；师行之精勤，故动有神灵之助。唐武宗会昌中，就天台桐柏观之西南，别建净坛以居。观察使李褒闲来问道，因奏请院额，因诏以道元为名。拾遗张颖撰记。公卿以师名奏闻，诏赐服号，固辞回。昭宗干宁中，忽一日，沐浴入静，凝神如有所待。至翌日昧爽解化。及迁神就窆，但空棺而已。
字大方，舒州宿松人也。幼而辩慧，年十九，问大丹于香林左元泽。复诣仙都山隐真岩，事刘处静，学修真出世之术。三十四岁受法箓于天台玉霄宫；叶藏质真文秘诀尽蒙付授。而方远守一行气之暇，笃好子史群书。每披卷，必一览之不遗于心。常自言：葛稚川、陶贞白，吾之师友也。铨太平经为三十篇，备尽枢要，其声名愈播于江淮间。唐昭宗景福二年，钱塘彭城王钱镠深慕方远道德，访于余杭大涤洞，筑室宇以安之。昭宗累征之，竟不赴召；乃降诏褒异，就颁命服，俾耀玄风，赐号妙有大师玄同先生。阐扬圣化，启发蒙昧。真灵事迹显闻吴楚，由是从而学者无远不至。天复二年二月十四日，沐浴焚香，端拱而坐，俟亭午而化。颜色怡畅，屈伸自遂，异香芬馥，三日不散。弟子以从俗葬，举以就棺，但空衣而尸解矣。葬于大涤洞之傍白鹿山。后有道俗于仙都山及庐山累见之，自言：我舍大涤洞，归隐灊山天柱源也。
永嘉人，性介不随俗。居玉霄峰二年，绝粒不语。常制真一颂。见赤城志。
又按续志载：左同仁云即前志玄泽也。师徐征君，常游山，经旬不返。樵者见与三虎坐。不食五谷，后尸解。见总仙传。
河东人，为僧居国清寺。尝与同侣游石桥，遇异人，自此慕道。晚归终南山，遇一老叟遗以大丹，服之升天而去。见仙传拾遗。具见。
字太初，隐于玉霄峰，号曰华林。天台科法有阙遗者，拾而补之，惟传度弟子。有刘介者就华林请教，奉几杖香火凡二十年，尽寡言之道。寡言将尸解，谓刘介曰：当盛我以布囊，致石室中，慎勿以木为也。又以诗示其徒曰：我本无形暂有形偶来人世逐营营轮回债负今还了搔首索然归上清别有诗十篇，旧在天台道元院。
号默希子，钱塘天目山人。通儒学，无冀于名利。居天台云盖峰虎头岩石室中凡十余年，绝粒。久之，凝寂而化，享年八十二。著玄鉴五篇，诠通玄真经十二篇，及撰天台山记、三洞要略、寒山子集序。
字含象，处州松阳人，法善之裔也。诣天台冯惟良，授三洞经箓。于玉霄峰选胜，创道斋，号石门山居。日诵道德、度人二经。晚年尤精符术，请之者如织。婺州牧为邪物所挠，诣请符，至中路犯以忌秽，失之。牧亲造，见案上有封个，封检甚固，乃前之符也。因焚香致匣捧归，祟物遂绝。唐懿宗优诏石门山居为玉霄观。忽命酒，召其友应夷节同饮。语及生平事，然后告以行日。及期，题于门曰：鸡鸣时去。门人遂闻珠珮杂鼓乐声于空中。须臾鸡唱，视之，已化矣，年七十四。
字圣宾，号东瀛子。或云栝苍人，为时巨儒。唐懿宗朝，与郑云叟赋万言不遂，入道事天台山应夷节。尝谓：道法科教，自汉天师暨陆修静撰集以来，岁月绵邈，几将废坠。遂考真诰，条例始末，故天下羽襡永远受其赐。郑畋荐其文于朝，僖宗召见，赐以紫服象简，充麟德殿文章应制。为道门领袖，当时推服。中和初，从驾兴元道，游西县。适遇术士陈七子，洒然异之，披榛穴地，取瓢酒酌之，曰：以此换子五脏尔。游成都，喜青城山白云溪气象盘礴，遂结茅居之。溪盖薛昌真人飞升之地也。一日忽谓门人曰：吾昨梦朝上帝，以吾作岷峨主司，恐不久于世。时后唐庄宗长兴四年，年八十四岁。一旦，披法服作礼，辞天升堂，趺坐而化。颜色温晬，宛若其生。异香满室，久之乃散。蜀主王建初欲大用之，为张裕所沮。赐号广德先生。又欲优于名秩，以为谏议大夫，封蔡国公，进号广成先生。
天台道士，受天师剑法符箓。尝咒水愈疾。咸通末卒。见云笈七签。
不知何名，孙郃有。
自号天台山耕人。会昌中，与叶藏质、应夷节为林泉友。见旧图经。
天台道士，有诗集一卷。见崇文总目。
天台山东有洞，入十余里有居人，市肆多卖饮食。乾符中，有游僧入洞，经历市中，饥甚。闻食香，买蒸饼啖之；同行一僧，服气不食。行十余里，出洞门，已在青州牟平县，而食僧俄变为石。
天台道士，与刺史郑册为方外之友。册见女仙三百余人来迎，与柔共入静室。礼拜已，揖柔向按，不令闭四门。跪拜再三，少时而逝。形体柔软，颜色不变。后柔亦得道。
字伯雨。年二十弃家，游天台诸山。吴人周大静为许宗师弟子，得杨、许遗书，外史师事之，遂传正一之法。随王寿衍入京师吴闲闲家，师大喜焉。受七十二家符篆于虞集。尝作。与薛玄卿、章心远、毛伯玄相友善；而文字之交则虞、杨、袁、范诸君也。诗宗杜，古选类大历间诸子；文学昌黎，而令语类汉人。引败笔点缀木石人物，亦自赏适。作字劲健在陶贞白上。葺黄楼，藏图史甚富。修玄史、寻山志、山世集、茅山志，因号勾曲外史。年七十六化。化后百余年而所手营墓为居人所发，锄击陶器，裂其脑，容色如生。面贮法书二帙，发冢者取一帙示郑太史环。太史欲并得全帙，令其人且携书归。置市肆横阁扇侧，雷击一声，失其书。归视，脑亦完好；书二帙仍在其前，惊掩之。
郡人，居天台崇道观，有题梁云：吴越两街道统。天台道门威仪。栖真明德太师。通玄先生。正一天师。特进检校太傅。守太保。上柱国。吴郡开国公。食邑一千五百户朱霄外建。
行上清大洞法，通真达灵，事验甚着。养母至百岁，自年九十八清健不衰，人呼为灵宝。其弟契真亦行大洞法，号小灵宝。所著灵宝教法秘箓十卷，留桐柏观。
字灵隐，号鸿蒙子，与种放、刘海蟾结为方外友。事陈希夷先生，多得微旨。久之，游天台，登赤城。庐于琼台观，行赤松导引、安期还丹之法。居十余载，咏修炼事，题曰还元篇。夏英公献于真宗，召对，令讲易，即说谦卦曰：方大有之时，宜守之以谦。除著作郎，不受。复召讲还元篇，曰：国犹身也，心无为则气和，气和则万宝结矣；心有为则气乱，气乱则英华散矣。此还元之大旨也。上以歌一阕赐之。还山，令台州给著作郎俸以养老。有黄白术，秘而不言。居琼台又十余年，后到金陵。九十九岁终，经三日，顶中有白气勃勃然，出高三尺；肢体柔软，指甲不青，心胸尚暖。有琼台诗集行世。
字履道，遇朱桃椎真人，顶有珠光。显仁太后目疾，梦见坦能医。坦南游，后令人物色得之，目明。甄踊而行，为布气，即释踊。留一扇，禁中患疟者用之皆验。平都山柏枯二十年矣，呵气再荣。凡四赴召命，灵迹甚着。隆兴中游天台，会康寿殿产灵芝，遣两府传宣抚问于天台山，赐沉香二百两。至乾道初，方游武当，后还青城；拱手垂足，坐绳床而化，三日不欹。将窆，天灯下烛，仙鹤盘旋。
字大灵，号碧虚子。游天台，遇张无梦授秘术。宋神宗诏开讲，赐左右街道录及师号。所居以道儒医书为斋馆而区别之。所役二奴曰黄精、枸杞，驯而不狡。王安石、王圭直与之游。善正书，祖述乐毅论、黄庭经，下逮欧阳询化度寺碑。年七十，沐浴改衣，作韵语云：昔之委和，今之蜕质；非化非生，复吾真宅。长啸一声，正坐而逝。所著道德经注、老氏藏室纂微、庄子注、高士传百卷、大洞经集注、度人经传、文集二十卷。
字齐一，钱塘人也。性沉默，声利不容于心；惟嗜文，善草、弈棋。幼从胡法师游赤城，时朱天师居天台，目而器之。以其有青骨方瞳，度为道士。又受于樊先生，由是紫蕊玉笈之书无不历览，名振江湖。钱忠懿王俾总三录斋事，宋太宗命醮；赐紫衣已，命刊正道书，赐号元静大师。真宗景德三年正月十一日夜，仿佛见朱衣吏持符而至，曰：奉命张契真宜速净秽，往彼职事。二十三日沐浴讫，泊然返真。翼日迁神，肢体柔软，流汗被面。火化得青黑色珠，步虚经云：舍利耀金姿，龙驾欻来迎。是也。
不知何许人，隐莲华峰石湖，范参政有诗赠之。
邑人，元明宫道士。白玉蟾以其有仙风道骨，劝往琼台卓庵。张亦师事玉蟾，得其道要。
桐柏观道士，专事修炼。所著诗五首，在桐柏观。
邑人，字定民，号足庵，为桐柏观道士。母初生时，夜梦乘白鹤者止于庭。生而好清净，读书颖悟，住持杭之西太一宫，潜心教典。宋理宗朝，宠锡优渥，元赐仁靖纯素真人。有语录藏于桐柏宫，史孝祥为之序。
居溪南大路旁，曰大路曹氏，其族元季尝繁衍焉。法师壮年为狐妇所惑，去桐柏观为道士，三年无所得。乃往谒张真人，尽通其法。回至杭，适大旱，祷雨无应。法师书片纸粘背上曰：雨出卖。官闻之，命往吴山。行事用一大瓮盛水，烧砖投其中。青天轰雷一声，四神将立左右曰：上苍主旱，雨不可求。法师曰：权借太湖三尺水。须臾，阴云四合，黑雾漫空，大雨如注，平地尺余。顷之开霁，视檐下水，悉有鲜鱼蕰草，太湖果干三尺。诸司厚贶皆不受。居家除淫祠、伐妖树、灭邪魔、救疾苦、祷雨祈晴，厥应如响。年七十余终。今有法剑、药磨存焉。
台州古属越地，自汉萌芽，仅号东南一尉，后汉始称县，吴始称郡。即自唐以前颇号僻左，为天下者，战争所不取、干戈所不及；矧山水幽清、林木深邃、人烟僻绝、仙圣幽栖？以故遁世无闷之士，不事王侯之宾，或梯山航海以孤征，或挈家携朋而至止；饮啄林泉，栖迟人外。污言本所不闻，何须洗耳？烟霞终日属目，故自陶情。然有天地闭塞时、命大谬而隐者，有刻意尚行、离世异俗而隐者。始晦终显，虽自系乎人情；远志小草，亦难逃于物论。噫！世称高士，所以不多指也。
隐居佛陇之北、白沙之西。有坡陀小岭，至今呼为察岭。见神雝山图。
义熙中隐士昙猷，身留赤城山室，颜貌如生平，而举体绿色。世标登山独得见之，他欲观者辄为云雾所蔽，则知标亦有道士也。
盐官人。字景怡。年二十隐居天台，开馆授徒。母亡，庐墓读诗，至哀哀父母，生我劬劳，辄执书恸哭，学者废。台人或病疫，以问欢，欢曰：汝家有书否？答曰：止有孝经三章。欢曰：此益善！可取置枕上。如其言，果瘥。人问其故？曰：善禳恶，正胜邪，此所以瘥。高帝累召不起。详见赤城志及本传。
盐官人，顾欢招之，同隐欢嶴。今招隐峰是其遗迹。
字元璩，钱塘人。少有隐操，居瀑布山三十年。初伯玉家为娶，妇乘车入门，伯玉逾墙而去。见仙苑编珠。高帝诏，不起；敕于剡白石山立大馆，舍之。徐灵府山记又云：居桐柏观小岭，年百岁余。未知孰是？
字子慎，新野人，信之父。隐居天台，故其所著题曰：少微真人，天台逸民。见一统志。
天台隐士。喻凫赠诗有道高天子问，名重四方招之句。王正白集亦有诗。
白居易有诗。
字晦叔，天台人。少清悟，不婴俗事，好肥遁自处。尝卜居闲旷，结茅屋以养怡和之气。好画花竹禽鸟以自娱，精绝时无伦拟者。
字元济。笃厚长者，朋友有不善者，必私戒之。尝以舍法贡试，而正贡者以小罚有碍，次当嗣业。久之，贡者不行。人谓嗣业何不治装，乃笑曰：贡小事也，彼已遍谢州县亲识，我可夺之耶？往见贡者，劝之行。嗣业卒不贡，隐居读书。子伟、孙涉大显。
天台人。师事金华王柏，受性理之学。尝著易象占、尚书补遗、春秋类例。游太学不仕。
字元圭，号霞寓翁。与郡人杨珏、陈天瑞、车若水、黄超然为友。倡明正学于上蔡书院，台之儒风一时为盛。有训儿录藏于家。
字蕴文，介持有守，乡俗化之。王实翁创上蔡书院，贲具古冠服来谒。及鲁斋归，乃敦请代领其事。既卒，无以殓，门人争经理其丧。至葬，道有两岐，一大而远，一狭而近。门人请其妇，妇曰：先夫平日不肯由径，不可违其志。闻者叹曰：有是妇哉！君之德益彰矣！
临海人，太学进士。隐桐柏山养母。自号休休子。撰。
同陈休隐居桐柏山，号云壑布衣。徐竹溪大受有诗赠之。
天台居士，撰。
幼度弟。渔猎诸史，好礼贤士。宋末，元人逮宋诸王孙甚棘；赵文敏公孟頫闻其名而避兵焉，乃馆而庇之。后谢书云：向时托庇万间获残喘，以有今日，何刻敢忘？叔高令兄，想益康健。见停云帖及程篁墩、吴匏庵文集。
字伯原，其先居京兆，后徙天台。为人湛静寡欲，与人交，尤笃于义。天文、地理、律历、度数，靡不通究。尤工篆。所著有四经表义、六书通编、十原等书。学者称为清碧先生。至正三年，右丞相脱脱以隐士荐，召为国史编修；称疾固辞，致书于丞相曰：以万事合为一理，以万民合为一心，以千载合为一日，以四海合为一家，则可言制礼作乐而跻五帝三王之盛矣。遂不行。卒年七十五。
天台人，以文学师表一代，奉化戴表元从之受业。大德间，表元为东南大家，祥竟不显。
字九成，天台人。博物洽闻，明于处世。至元间避地于松江之华亭林，力耕以给食。雅好著述，虽在亩，恒以笔砚自随。尝预置一瓮于牖间，遇有所得辄书以投其中。久之，取次成帙，名南村辍耕录，行于世。
治书。其学出于黄岩车若水。
字继可，号得静山人。善吟咏，有诗集藏于家。黄缙序谓：清高而不失之迂，平实而不近乎理。
字君焕，号霞间老人。笃厚任真，不事表暴。邑令佟复以儒学训导荐之，不肯就。年七十，以寿终，有霞间藁藏于家。
字辉伯，君焕弟。少从兄学，颖悟多识；而雅尚萧散，好以吟咏陶写性情。时鄞邑尹许广大以其县之儒学教谕荐，遣使致聘，辞不赴。筑室读书，号新山道人，有诗槁藏于家。诗在元台人特为首称，大有情致，夏赤城序其槁。
字筠轩，东林人。读书博古，好义轻财，乡人尊之。有友竹藁藏于家。
太平人，字子和；弟达颐，字子齐；俱通书经。子和能医，好宾客。时秘书少监泰不华以长山教谕荐兄弟，辞不赴，终于家。
字仁仲，通书史大义。性耿直，不能曲意狥物。家业颇裕。至正丙申值旱荒，济窘乏者数十家，葬族丧者六，嫁孤女二。方国珍强为伪官，饮药卒。
字懋夫，君焕子，因继周姓，居乌岗。为人倜傥，有大志，诗书子史皆究其源委。善吟咏，号为乌岗居士。有诗集藏于家。
字本真，居大豁山下，隐居教授。性简率，不事修饰，能急于义。其姑嫁周氏，遭大疫，家人逃避；本真独往视，供汤药。经二旬，病愈，始已，其行义类如此。尝扁其所居室曰采薇山舍，所为诗文失传。
字彦光，灵溪人。明易经，教授乡里。性纯谨言，若不出口。蚤丧父，事母，竭产奉养。绝利欲，甘淡泊。时值驿骚，杜门不出，布衣蔬食，晏如也。自号虚白山人。以寿终。所著诗文有溪斋墨槁藏于家。
弟隽大，俱以诗名。见新山槁。
名顺藏。性悟，行刚，善吟咏。知兵事，刘基荐之；以疾辞，遁华顶峰。捐资建寺，筑云山一览亭以自适。有竹坡藁藏于家。
字伯焕，欢谷人，自号灵墟山人。善吟咏，放情山水。其父为人所害，散财复仇，方正学作。洪武中荐，不起。有灵墟集藏于家。
字止山。治书，性淳朴有守。至元间屡举，不起。开馆授徒。洪武中，以寿终于家。
名公俊，继可从子。性温厚，读书尚义。其子侄承家教，皆登显宦。晚年退居，筑圃植花，号老圃。宋学士景濂为记翰苑，桂彦良诸名公皆作诗文寄赠。其自有诗槁藏于家，名老圃集。
字明远。弟光启，字清远。人物修伟，雅尚儒术。初聚居县郭，元丙申罹寇燹后，明远徙居虎蹲岩；清远析居玉湖，去母十里许，扁其居曰陟望。事亲克孝，母寡居，屏去簪珥不御，惟戴柏叶一枝。母亡，种柏成林以表其思，因名其地为柏谷。
字伯忠，事亲至孝。洪武间辟，不起。见。
隐居教授，尝辞征辟，乡人敬之。年逾大耋以终，祀乡贤。
字以礼，年四十始知读书。绎义理有古人风致，自邑大夫以下无弗礼重。尝修天台志藏于家。
名天良。性颖悟，不事表暴，放情山水，间以琴书自娱。与叶兑诸君为友，兑上一纲三目于金陵，彦俊饯之，谓曰：宋儒以三杰四皓未若董公为至人。世谓兑决志弗仕实彦俊一言赞之。
字克杨。性简重，不妄与人；笃精理学，兼通术数。善咏，自号霞城病叟。
能诗，号樵云。
字守信。隐居授徒，夏都宪埙，其弟子也。因居上皇里，自号羲皇上人。
名升，鲁都宪穆之长子。性资浑厚，有长者之风。六经子史靡不淹贯，而尤精于诗；百家技艺莫不讲求，而尤工于琴。自号养性先生。
字廷受，号竹窗。善吟咏，有诗载赤城集。
字大慧，工诗文，德学重于乡。天顺间，本府举修实录须知，独称耆儒。有松隐集。
字崇厚，号墨湖居士。善诗，有传于世。
字一之，号白斋。工于诗，有白斋藁藏于家。
字子春，玩味五经，究濂洛诸书，尤精理数之学。学校孔天胤造其闾，题曰园林贞素。所著有定性书、洪范数、西轩槁，祀乡贤。
字子忱，上蔡人，参政。绍兴初寓居万年寺西，后徙临海。宅墓在县东一都。
宋宗室周王玄俨玄孙，普安郡王仲铭之子。南渡寓天台，子不悖、孙善恢俱袭修武爵，曾孙汝泾登第。
字正之，安康郡王之子。每悼其父死靖康之难，不乐仕进。秦桧当国，招之不出。官承议，判潮州。绍兴初，避地天台。
字推之，覃怀人。绍兴九年判台州，因寓家于此。尝撰。
字彦章，新安人，官翰林显谟阁学士。建炎中避地天台。有道中诗，见天台续集。有浮溪集行于世。
字性之，汝阴人，自号雪溪居士。官枢密院编修，获罪秦相，避地天台。有文集行于世。
字子逸，会稽人，左丞相佃之孙。绍兴间建秘书阁省，淞与校勘之职，宰天台，遂家焉。有乐府集行于世。
字思可，龙泉人。宝祐进士，迁户部侍郎。退居天台，作堂雷马山读书。号隐怪，有文集。
为本县僧纲，因寓家焉。子安普登第。
河西唐兀氏，为吉祥赘婿，寓家天台。乡试副榜举人，任庆元路翁州书院山长。入皇朝，以故官起授。
白野人。父塔不台，为台州录事判官，遂居于天台。不华家贫，好读书。年十七，乡试第一，中进士，累官礼部尚书。后招捕方国珍遇害。华为人尚气节，不随俗浮沉。善篆，尝重复古编，考正讹字。见统志。
字休文。陈时征虏将军，永平中弃官，乞为道士，来憩桐柏。见剡县金庭观石刻。
不知何所人，寓天台。项斯有诗云：赤城山下寺，无计得相随。尝撰。
字子迁，江东人。会昌中进士，为丹徒尉。清奇雅正，尤工于诗。杨敬之尝赠诗云：几度见诗诗总好及观标格胜于诗平生不解藏人善到处逢人说项斯后游天台，因家焉。
不知何许人，字尧宾，寓天台。以能诗名，后为荆湘从事，赋诗，脍炙人口。
泉州人，寓天台。后黄巢乱，不屈，死。
宁国人。父敬章，咸通间刺台州。后承芳袭父爵。天祐中，朱梁革命，弃职，寓居邑之灵溪。
字正仲，河间人。元符三年，官左朝散大夫、直秘阁。绍兴初，寓天台。
字公肃，高邮人，官知柳州。绍兴初寓天台，有茹芝广览三百卷藏于家。
钱塘人，忠肃公钱端礼从弟。官朝议大夫，知崇庆府。绍兴初，父稔守台州，因寓天台。
字德载，钱塘人，忠懿王之孙。罢邑暨阳，筑室大隐峰下，王铚为记。
字功显，汴梁人，官节度使。绍兴间，奉诏诣金，迎徽庙梓宫南还。竣事言还，乞身奉祠，谥忠靖。提举桐柏崇道寿昌观，因寓天台。
襄阳人。高宗时累官右仆射，出知温州，退居天台。
夫神之为言，伸也；鬼之为言，归也。人死精神不磨，伸者为神，屈者为鬼。儒者云鬼神者，二气之良能，非关人死为之。佛说阴阳二气之间，六道轮回不息。今之为人矣，安知死而不为天、为鬼、为畜、为狱乎？今之为神矣，安知死而不为天、为人乎？盖形有聚散，识无泯灭；随业播迁，初无定体。又微妙不测之谓神，此又六道中至灵者之总称，如曰人神、天神、龙神。以至畜类，亦有至神之不可测者。若天台山君，仙之神也；关圣真君，天之神也；惠泽龙王，龙之神也。余以类推，以至事事物物皆有主执之神。如华严经说：主山神、主海神、泉源河沼等神，皆入不思议解脱法门。此又神之至神，所谓菩萨神、佛神者也。天台山神祀，旧志所称至伙，不无邪正之淆。孔子曰：非其鬼祭之，谄也。今之所取，但典实可稽及效灵于伽蓝福地者而已。余非神人，又乌能尽知所祀者邪耶？正耶？有耶？无耶？
周王乔，字子晋，灵王太子，事见。五代时封玄弼真君，宋政和三年封玄应真人，掌吴越水火。既为吴越土地之主，故台之属郡梵宇，皆严事之，以为护伽蓝神。今略录灵异事迹，以彰崇事非虚。
晋昙猷尊者，初到石桥，思欲度方广。见一人庞眉皓发，问师所之，师具答意。老人曰：君生死身，何可得去？吾是山神，故相告尔。师乃退。灵异录后唐同光中，时夏亢阳，福田寺住僧告从礼禅师曰：将营罗汉斋，奈何园蔬枯悴，请阇黎为祈祷。礼曰：但焚香于真君。时主事向仙祠而咒曰：上座要雨以滋枯悴。至夜，云起雨霏，三日而止。又僧㕑阙用水槽，山上有赤树中用，来白于礼，礼曰：某同真君道去。但庀徒具器以伺之，无何，大风卒起，曳仆其树。
五代时，玄弼真君见梦于僧，曰：韶国师是智者，起法堂都料螺溪净光大师是放生会首，堂中众僧是所放鱼。二师口义宋元丰初，永嘉忠法师遣门人扫荆溪大师塔。草棘荒芜不能辩，即案去大师莹兆百步寻识之。其龛已空，惟乳香一块耳。夜梦玄弼真君谓曰：昨者天神遣多人取全身去也，不须犹豫。荆溪传传灯述曰：周灵王太子晋，生为神仙，死而魂为天台山神，掌吴越水火，司命一方。又能皈依三宝，作兰若护法之主。灵应事迹可考典籍者五。其阴翔显佑，神妙不测，则无处而不显，无时而不在，又不啻如此。故台山僧寺，凡为民间之侵渔者，而山神辄能致祸。台民以此为戒，而卒不敢妄为。既其有功德于伽蓝福地若此，而丛林之严祀虔奉宜矣。
云：天台大师初至荆州当阳县玉泉山，望湘漳山色堆蓝，欲卜请以为道场。意嫌迫隘，遂上金龙池北百余步，有一大木婆娑偃盖，中虚如庵，乃于其处入定。一日，天地晦暝，风雨号怒，妖怪殊形，倏忽千变。有巨蟒长十余丈，张口内向；阴魔列阵，炮矢如雨。经一七日了无惧色。师悯之曰：汝所为者，生死众业，贪着余福，不自悲悔？言讫，众妖俱灭。其夕云开月明，见二人，威仪如王，长者美髯而丰厚，少者冠明而秀发。前致敬曰：予即关羽。汉末纷乱，九州瓜裂。曹操不仁，孙权自保。予义臣蜀汉，期复帝室。时事相违，有志不遂。死有余烈，得王此山。大德圣师何枉神足？师曰：欲于此地建立道场，以报生身之德耳。神曰：愿哀悯我愚，特垂摄受。此去一舍，山如覆船，其土深厚。弟子当与子平建寺、化供，护持佛法。愿师安禅七日，以须其成。师既出定，见湫潭千尺化为平址；栋宇焕丽，巧夺人目。神运鬼工，其速若是。师领众入居，昼夜演法。一日，神白师曰：弟子今日获闻出世间法，愿洗心易念，求受皈戒，永为菩提之本。师即秉炉，授以五戒。于是凡台教伽蓝，莫不祀为护法之神。
传灯述曰：按三国志通俗演义，请关公之灵，师于玉泉山普静禅师。余窃原之，其谬处有三：盖佛法自汉明帝时始入震旦国，当时惟长安稍习之，吴之阚泽仅能言之，而蜀之君臣皆不知有佛教；而云关圣与普静为乡人久习知之，其谬一也。玉泉有寺，始于智者。隋文帝赐额，旧为一音，改为玉泉，故知三国时无玉泉寺；而云于玉泉山师普静，其谬二也。既有此僧为关圣所归，必道德隆厚，古今传闻；今遍考僧传，不见所载，其谬三也。况三国志传原无此说，盖野史小说多好为附会，见有关圣归依盛事，既不可以隋朝之智者以预三国之时事，故以普易智，以静易顗。盖天台大师讳智顗，顗即静义故也。略录灵异事迹，以彰神之景贶。
百松先师于嘉靖甲子先一年欲往化台南，舟次於越，梦关王告曰：师缘未至，宜速返。次日果得喉疾而归。至次年，台州道俗请师建讲，师以前梦不欲行。夜复梦，王告曰：缘今已至，请师行，吾当护师。由是台南一境望风服化。冯司成撰。
万历五年，月亭大师讲华严疏钞于黄岩之大中庵。先演玄谈，至判教，与台宗稍有相忤。茶头僧圆陇见关王于茶铛中，舞大刀跃怒而出。须臾，讲堂俱成煨烬。虞职方象先法师，因访盐官遗迹，驻锡觉皇。俄遘重疾，将不起。恍见云长公授以良剂，语之曰：汝至人也，请广玄规，以醒末俗。病寻愈。
旧名惠济，在石梁之下。其龙甚灵，每遇岁旱致祷。就昙花亭行礼，从高俯瞰则乖肃敬。宋嘉泰元年，邑令丁大荣建伫真亭于潭侧，以为祈祷之所。是年五月旱祷，有异鼋出现，甘雨均洽。遂上其事，赐龙君额曰惠泽祠。四年，忽潭水涌出金银藏钱，圆径六寸，文曰太平通宝，实宋太宗赐以赉予道者自询者也。僧徒分攫，则青蛇驱逐；樵牧探取，则坠石塞穴。乃白于县，命之还潭。俞建有记。
苍山灵泽潭，在县东四十里第五都。三潭列其下，深广莹彻，其龙最灵。嘉泰元年祷雨，见异龙，遂得雨。县上于朝，赐龙君额曰灵泽。景定间旱，祷辄应，封灵泽孚济侯。
在县西七十里三十六都。其山高峻，朝暮上下云雨，灵应甚多，人敬事之。
在琼台双阙间。翠蔓蒙络，水声潨然。盘涧绕麓，出为灵溪，其龙甚灵。
在县东五十里四都。灵泽转东十里许，小溪乱石中，停膏蓄黛，水深无底，其龙极灵。
在县西南三十里二十三都无相院侧，一名戏龙。
在县东南十里八都响岩上。其中有祷辄响应，今久湮没。
在县南十五里二十三都，其龙最灵。
在螺溪之上，有龙居之，祷辄响应。
在长寿寺前山下，有龙君祠，祷即响应。
庙在县北六里十二都卧佛岩侧，祀韦卿山神，世所谓登坛五百大神也。有僧昙猷，晋太元中居赤城岩室；屡遣虎狼怖之，猷自若。一日神告曰：法师威德严重，愿推此相奉；弟子更卜所托。猷曰：君何人居此？欲移何处？曰：弟子夏帝之子，名朱欹正，居此二千余年。今章安县寒石山是家舅所治，且往寄憩。临去，遗香三奁，鸣鼓角而去。图经云：号登坛大神。今卧佛侧亦有祠焉。岁久庙废，后乃续附。今徙赤城寺中，庙基五百大神居之，亦号赤城名。庙神最灵，遇旱，官民祈祷，能致云雨。今庙存焉。按此，则韦卿山神、五百大神，乃二神也。
见前。
庙在县北二里九都，俗名白鹤庙。旧传石间有巨迹，乡人神之，遂立庙，奉本郡灵康显佑广惠威烈王，宋阁学之瑞宋公记，今亡。绍兴四年，县令潘晋孙命子继先篆神迹石三字为碑。台之境内，在处有祠，祠之显灵，莫如本邑。祀下朱、叶二神亦多号灵。按赤城志：白鹤山祠东汉赵炳。炳，东阳人，能越方，善咒禁。与闽人徐登遇于乌伤溪上，各试其术，以起人疾。登死，炳入章安，神幻事甚众，为章安令华表所害。世传其尸溯流至于临海东南二十里白鹤山，故祠之，以登侑食。宋屡赐封号，元泰间易封显灵忠烈昭德仁济王。宋慈云大师主东掖，山有白鹤庙，居民甚神之。师与授戒，改祭为斋，神与居民皆听命焉，乃为着野庙志以戒之。至今台民飨白鹤皆以蔬面，盖始于此。
谓夏禹王、白王、响王。宋贾观察自越奉夏禹王香火，拟祠石壁岭上；俄风雨雷电大作，因移松溪建庙。后贾秘书又於越奉白王、响王焉。白王乃隋炀帝子，封于白，故名。响王乃会稽山土神，㫄有五里溪奥。
西晋周清以行贾往来台、温，俗呼周七郎。娶临海林氏女，俄乘杵化龙，与女皆不见。后有人遇之于彭公屿者。宋祥符九年以显异于温，锡封为平水大王。
晋黎护将军刘玄，舍宅为阐法寺，寺徙溪南。后人即其旧址立祠以祀。
庙在县一百一十里三十七都，辅龙山神即梁太子统，颇着灵异。案旧志：梁太清末，侯景作乱，陈霸先兵起，统避地至此。后人祀之，因以得名。
旧志：吴时有姜姓者，名纲三，能致云雨。死后肉身不腐，供奉于庙，号曰仙翁。遇旱祈祷有应，名丰饶坑庙，在县西北三十五里三十一都。
旧志：有神夕自海乘石船至，土人闻如万骑之声。黎明视之，见石船在山腰，有石帽覆一铜像，遂立祠祀之。祈祷甚灵验，庙在县西南八十里三十三都。
神名江白郎。唐长庆间县令白余丰祈雨灵应，进士王展作记。五代周显德间赐令封，宣和二年重新庙貌。在县西北三十里十四都。
庙在县西二十里十三都，宋乾道八年建，元朝受封。
庙在石壁岭东，周显德二年建。神本妇人，曩常见怪，配以支明龙王，遂释。
庙在明岩山，宋宣和间建。初乡人定基于济溪，黎明将建；一夜为蚁移木于其地。众异之，遂建庙，因名蚁慕庙。
庙在县西五十里三十一都，渭溪先生厉仲亨景德中游学古汴，奉香火祀之。
周凯，字公武，世居临海之横阳。生而雄伟，身长八尺余，发垂至地。喜击剑，能左右射。博闻强记，躬耕以养父母。与陆机兄弟入洛，张华荐之。凯知晋室将乱，独辞不就。永康中，三江逆流，邑将陆沉。凯援弓发矢，冲潮而入，水忽裂开。电光中见凯乘白龙东去。光化末天台大饥，凯化形为商，载米贷人。已而投杖于江，变成赤龙，骑而升天。
岳飞，字鹏举。力战图复中原，秦桧主和议，促召班师。其部曲自相攻发，矫诏杀飞父子。飞死为神，居天台第一峰，秦桧受诸苦楚。杨维桢乐府诗云：生兮人之英死兮厉之灵万八千丈兮华之顶帝命我兮司阴刑杜鹃花之神也。外国僧自天台钵盂中，以药养其根，来种鹤林。人或窥见女子红裳艳丽游于树下。殷七七能开非时之花，女子谓七七曰：欲开此花乎？吾为上帝所命，下司此花，在人间已逾百年，非久即归阆苑去。今与道者共开之。来日花果盛开，如春夏间。数日，花俄不见，亦无落花在地。
尝谓圣人之设化于世间也，其犹医师之处方药乎！盖人之病也，有浅深之分；药之品也，有贵贱之异；故医之师也，有仙凡之别。浅病者四百四病也，深病者死生大患也。贱药者金石草木也，贵药者九转还丹也。世之凡医，惟知用凡药以医浅病；若仙医者，以仙丹治之，非惟愈病延年，又得长生不死。但世人嗜利欲者多，尚清虚者少。见张仲景、王叔和，或见礼以过勤；逢韦老师、孙思，或诟辱而至极者亦有之也。苟非有力大人为之左右，将使逐其师、坑其徒而焚其书矣！不忠不孝，非礼非义，非浅病之谓乎？三纲五常，非凡药之谓乎？死生哀戚，非深病之谓乎？常乐我净，非仙丹之谓乎？仙医者，非如来之谓乎？清净法行经云：我遣三圣化彼真丹。月光菩萨彼称颜回，光净菩萨彼称仲尼，迦叶菩萨彼称老子。先以世法而开导之，则孔老皆仙医也；第对浅病者言之，为凡医耳。何独人乎？即纲常之法，在有道者观之，未尝异乎佛法。故法华经说，得法华三昧者，一切治世语言、资生业等，皆顺正法，皆与实相不相违背。第对治世间病；且云世间法也。故世间法只治世间病，若出世间法者，能治死生之大患，又能治世间之浅病也。如佛之化俗五戒，仁者不杀，义者不盗，礼者不淫，智者不饮，信者不妄。五常行而三纲正，孰谓佛法不兼儒法乎？惟其出世间之法，将以升济神明，复还大觉，非夫积以岁月工夫，凝心禅定，专其慧照，则死生根本不能遏绝。故如来首严之以戒律。于不杀也，岂独远庖厨、离闻见？即杀机亦所当断也。于不盗也，岂惟不与取一针草？虽盗心亦所当灭也。于不淫也，岂惟远邪正男女色？虽淫机亦所当寂也。于不妄也，岂惟言有信、离绮饰？虽妄机亦所当尽也。如此之戒，必出家者之能事，有家累者非其分矣。盖出家之戒，必使轻重俱断，皎若冰霜，禅定智慧自然发现。经云戒能生定，定能生慧，此之谓也。是以拜辞父母，捐弃妻子，剃除须发，不事饰好，非背恩也，将以升济二亲于道德也；非绝后也，将以绍隆法王之觉胤也；非毁父母之遗体也，将以杜绝其染缘也；非甘其粗粝也，将以断多欲多求之心也。今说者必以是而归罪于释子，又何异以毁形归罪于泰伯，绝嗣归罪于夷齐，衣冠归罪于神农乎？且如来之所说道者，大公至正之道也。即含生本有之真心，虽在圣不加，在凡不损，良为私惑所覆，物欲所昏，生灭不停，使蔽其真常；往来无住，使病其圆满；昏动待谢，使扰其明静。苟非舍俗出家，则戒何由而净，定慧何由而生？譬如精金非假百炼，古镜不借重磨，何以为良器鉴妍丑哉？今论者又每以自私少于释氏；不知佛学之自私者，乃自觉也，公天下之大本也。盖必自觉然后觉人，亦犹伊尹天民先觉，以斯道觉斯民之谓也，亦大学之道在明明德之谓也。第佛学之新民者，非止于使民人正三纲立五常而已；将使天人共导，凡圣同超，彼我无殊，冤亲平等。皆跻正觉之场，共游解脱之海。所谓不令一人独得灭度，皆以如来灭度而灭度之。故须先以神通骇动，次以智辩宣扬。应以佛身得度者，即现佛身而为说法；应以菩萨、支佛、罗汉、天龙八部、国王宰官、居士长者、男女等身得度者，皆示现之而为说法。如是觉他新民者，其用大；故自觉明德也，其体深。苟非然者，何异以未完不固之舟，济多人于恶海？自他俱溺，其理必然。是故吾见世之称圣者，人道而已矣。在此而未必在彼，能人而未必能天。于其生也，譬若悬疣；于其死也，同归朽壤。未若释迦之光明寂照，遍于恒沙；金相宝严，神通妙用。示生示死，掩肉眼之厌常；不去不来，契那伽之妙定。然如来之悟也，悟凡夫之迷；凡夫之迷也，迷如来之悟。而人者不贵己灵，埋没佛性；反乃罪其貌异恒人、言殊常典，遽欲民其人而火其书。非得有力大人为之金汤，将使其辈无噍类矣。是以魏武灭佛法，未三四年而文成大兴之；周武灭佛法，不五六年隋文帝大兴之；唐武灭佛法，不一年而宣宗大兴之；宋徽宗欲灭佛法，后为宰臣恳谏，而意为之少回，后复大兴之。以佛道慈忍，虽有神通威权而不为之。故佛昔于灵山会上，以法嘱累国王大臣为之匡护，非有私于子孙也，使佛法得行于世间，含生同跻于寿域耳。惟为吾徒者，益当坚其道力，以清净自居。庶绍隆三宝，阴翊皇化，以副金汤之德可也。其或窃佛形服，内蠹教法，又非金城汤池所能固矣。释
第四主，讳顼，字绍世。智者大师初至金陵，仪同沈君礼请住瓦官寺，开法华经题。帝敕一日停朝事，公卿毕集。后智者大师欲往天台，帝有留敕。复于太建九年，台山失稔，帝有，见。
讳伯智，字策之，文帝第八子。至德初，为东阳刺史，请大师出镇开讲。致书者三，师遂往。王与子湛家人同禀菩萨戒，执弟子礼。昼聆讲说，夜习坐禅。讲事将解，立法名曰静智。制疏文、设大会、度人出家、铸大士像。师谓门人智越曰：吾欲劝王修福禳祸。越曰：府僚无旧，必称寒热。师曰：息世讥嫌亦复为善。后王出游，坠马将绝，师为率众行观音忏法，遂觉微醒。凭几而坐，见一梵僧，手擎香炉，绕王一匝。香气徘徊，痛恼顿释。
讳叔宝，字元秀。太建十四年宣帝崩，即位，改元至德。顾问群臣曰：释门谁为名胜？徐陵对曰：瓦官禅师。帝遂仗三使，更敕永阳王敦请，延上东堂。四事供养，礼遇殷勤。立禅众于灵曜，开释论于太极。又讲仁王般若，百座居左，伍等居右。帝于广德殿谢曰：非但佛法仰委，亦愿示所不及。见。
讳渊，后主子也。至德四年正月十五日于崇政殿设千僧斋，请大师授菩萨戒。大师传香在手，脸下垂泪，为立名曰善萌。及后为隋所破，方悟：垂泪者，忏自伤也；善萌者，不成材干也。祯明三年正月，隋破陈，兵士叩阁而入。时太子年方十五，安坐劳之曰：戎士在路，不致伤乎？三月随后主入隋，不知其终。
徐陵，字孝穆，东剡人。母臧氏，梦五色云为凤，集左肩上，已而诞。年数岁，家人携以候沙门，宝志摩其顶曰：天上石麒麟也。光宅云法师见而叹曰：颜回之俦也。八岁善属文，少仕于梁。陈太建中，官至尚书左仆射。尝梦其先人曰：智顗禅师是吾夙世宗范，汝宜一志事之。陵奉冥训，资敬尽节。参不失时，拜不避湿。每蒙书疏，则洗手焚香，冠戴三礼，屏气启封，对文伏读。仪同沈君理请开法华，陵预听席。谓余年得逢妙说，致书自庆。后对大师立疏发五愿云：弟子思出樊笼，无由羽化。既善根微弱，冀愿力庄严，。凭此善心，以策西暮。陵后身果为法华第六祖，嗣章安之位。陈后主在东宫召陵讲大品，义学名僧自远云集。陈既破，尝随智者研精法要。晋王求净名义疏，大师续为撰成二十八卷。陵与柳顾言并应奉文义。见。
陈针，智者之兄，为梁晋安王中兵参军。年四十，仙人张果相之曰：死在期月。师令行方等忏。针见天堂门牌曰：陈针之堂。后十五年，当生此处。果后见针，惊问曰：君服何药？答曰：但修忏耳。果曰：若非道力，安能超死，竟延十五年而终？智者常为撰小止观，咨受修习，夙夜不怠。
名添玟。
吴明彻，二公皆陈朝贵重，同禀息法，久习不懈。神明凝寂，虽旧苦脚疾，亦为之愈焉。
沈君理，字仲伦，吴兴人。尚陈武帝女会稽长公主，位仪同。受大师菩萨戒，制疏请住瓦官开法华经题。宣帝敕停朝一日，令群臣往听。仍请一夏剖释玄义，道俗俱会，开悟为多。
王固，字子坚。陈光大初为侍中，进金紫光禄大夫。终身不茹荤，夜则坐禅，昼诵佛典。尝聘魏，因宴飨，请停杀一羊。羊至固前，跪拜若谢。又晏昆明池，魏以南人嗜鱼，大设网罟；固以佛法禁之，一鳞不获。大师讲法华于瓦官，固预法会。即坐开悟，宛同宿学。
徐孝克，官至国子祭酒。撰，文人传为堕泪碑。
孔焕，字休文，好学，善属文。太建六年为吏部尚书，八年加侍中。大师于瓦官开法华经题，焕预听席，俱服戒香，同餐妙法。
毛喜，字伯武，荥阳人。少好学，长草。陈宣帝即位，除给事黄门侍郎；后加御史中丞、五兵尚书。至后主至德元年受永嘉内史；祯明元年征为光禄大夫、领军骁骑将军。瓦官法会，获预听众，恳求禅要，躬执弟子礼。受六妙门及四十二字法门，旦夜研寻，不因事废。大师在石像行道，欲往天台营道场。喜致书劝回，谓钟岭摄山亦足栖心。见。
有存问大师敕。有云：师已离世网，修己化人，必希奖进僧伍，固守禁戒。具。
文帝第三子，名俊。有二书请大师住安州方等，见。
文帝第二子，名广，福为晋王。开皇十八年改为仁寿元年，以晋王受皇太子。仁寿四年践皇帝位，事见、二考。
柳顾言，法名正善，河东人。晋王初受菩萨，遣柳顾言送智者施物，及屡奉王教，往留智者，频闻法要，深有省发。智者回自江陵，晋王重乞禀受禅法。师为著净名义疏初卷，顾言与徐陵奉酬文义。后智者续成玄义十卷，顾言报曰：特往仁寿宫，服读八遍。粗疑略尽，细闇难除，见。大业元年炀帝敕顾言为智者大师建碑于天台山国清寺。主文尚理，人服其工。
覆姓皇甫，名毗，荆州当阳县令。撰玉泉寺碑，见。
名弘，官司马，炀帝敕令建国清寺。
讳世民，高祖第二子。帝念隋氏以来幽魂滞魄，诏曰：有隋失道，九服沸腾。朕亲总元戎，致兹明罚。恐九泉之下尚沦鼎镬，八难之间永缠冰炭；所以树立福田，济其魂魄。可于建义已来交兵之处，为义士㐫徒、殡身灭阵者各建寺刹，招延胜侣。望法鼓所震，变炎火于青莲；清梵所闻，易苦海于甘露。所司量定处所，并立寺宇，具为事条以闻，称朕矜哀之意。又国清寺法华尊者名德升闻，帝于贞观二十年召补朝散大夫，封四大师。又敕建平田寺。具。
讳治，字为善，太宗第九子，初封晋王。太宗为玄奘法师作，帝在东宫时亦作，辞理俱工。帝于永徽元年召国清慧威禅师同补四大师、朝散大夫。
讳适，代宗子。初封奉节郡王，为天下兵马大元帅。广德二年立为皇太子。贞元中敕文举法师为国清大德。
讳忱，宪宗第十三子，封光王。为人严重寡言，宫中咸以为不慧。武宗不豫，中尉马元贽立之为皇太叔，即帝位。大中元年闰三月，诏曰：会昌季年并省寺宇，虽曰异方之教，有资为理之源。中国之人久行其道；革过当，事体乖谬。其灵山圣境，应会昌五年所废寺宇，诸宿旧僧可仍旧修复、住持，有司毋得禁止。帝尝加赐国清大中二字，诏常侍柳公权书额。
梁肃，字敬之，安定人。大历、贞元间，文士多尚古学，唯肃最称渊奥。柳子厚记先友，亦称其最善为文。尝学天台之道于荆溪，深得心要，执弟子礼甚恭。以止观文学弘博，览者费日，乃删定六卷；又述统例以系于后，谓止观是救世明道之书。又为大师传论，备叙传教之大统。谓论其文则雄深雅健，语其理则明白洞达。御史崔恭论之曰：知法要，识权实，作；达教源，用境智，作。又曰：朝廷尚德，故以公为太子侍读；国尚实录，故以公为史馆修撰；发号令，敷王猷，故以公为翰林学士。三职齐着，则公之官于朝，不为不达矣。年过四十，士林归宗，比夫颜子、黄叔达，不为不寿矣。彼碌碌者，老于郎署，白首人世，又何补哉？
世南，字伯施，越州余姚人。大业中累官至秘书郎。太宗时为弘文馆学士。后以银青光禄大夫致仕。图形凌霄阁，谥文懿。栖心佛理，尝手书华严经留修禅寺，后为秦桧取去。
李华，字遐叔，赵州赞皇人。累中进士宏辞科，天宝十一年徙右补阙。安禄山乱，屏居江南。李岘表置幕府，擢吏部尚书。尝从荆溪受止观，为述一篇，包括大部。时同学散骑常侍崔恭、谏议大夫田敦也。
张成绮，尝撰左溪行状。
陆淳，知台州。日本最澄沙门远来求法，于佛陇兴道邃大师传止观之道，尽写一宗论疏以归。将行，诣郡庭白太守，求一言为据。公嘉其诚，即署之曰：最澄阇黎，身虽异域，性实同源。明洁之资，道俗所敬。既观光于上国，复传教于名贤。邃公法师，总万法于一心，了殊途于三观；而最澄亲承秘密，不外筌蹄，犹虑他方学者未能信受其说，所请印记，安可不从？
真卿，字清臣。博学工辞章，开元中举进士。累官尚书右丞，封鲁郡公。尝受戒于湖州慧明，又问道于江西严峻。尝撰，文见佛法金汤。又撰，其辞甚工，今亡。见天台志目录。
宗元，字子厚，河东人。精敏绝伦，为文卓伟精制，第进士博学宏辞科。贞元中拜监察御史，元和中为柳州刺史。有、等诸文。有云佛法逾远，异端竞起，唯天台大师为得其传。
名絪，得法荆溪。
名恭，得法荆溪。
名敦，禀法荆溪。
名简，得法荆溪。
名珩。素重教门，请至行广修尊者入郡堂讲止观，珩于即席深有省发。
覆姓闾丘，名胤。刺史台州，得遇寒山、拾得。录二人歌诗三百首，辑之成编，为作序并赞，行于世。见。
弘叔，字文明，世为杭之临安人。天性诚厚，夙知敬佛，慕阿育王造八万四千塔，金铜精钢，冶铸甚工。中藏宝箧印心咒经，亦及八万四千数。布散部内，以为镇宝。钱塘诸邑、西湖南北山，诸刹相望，皆忠懿王之创立也。遵事沙门，若天台韶国师、永明寿禅师，皆待以师礼。又尝召螺溪法师至金门建讲，问智者教义。以典籍不全，慨然遣使赍重宝，求遗书于高丽日本，于是一家卷帙复见全盛。螺溪得以授之宝云，宝云得以传之四明，而法智遂专中兴之名。推原其自，忠懿护教之功为多也。王尝造金字法华二十部，散施名山，国清亦得其一。又请于朝，谥天台诸祖。
名惟治，为四明郡守。请宝云大师授菩萨戒，咨问心要。师欲返高丽，公固留之。详。
名承徽，舍宅为传教寺，请宝云大师居之。
讳炅，太祖母弟，封晋王。开宝九年太祖崩，即帝位。尝敕建平田寺。详。
讳元侃，更名恒，太宗第三子。咸平六年诏隋智者禅师科教类次，尺牍凡百十四部，赐名天台总录。译馆请系开元。东土集传，制曰：可。天禧元年七月，诏赐台州东掖山智者教文，印四千六百二十卷，住山本如劝郡人建教藏阁以奉之。五年诏遣内侍俞源清，往四明延庆，请法智法师领众修法华忏，为国祈福。师为述修忏要旨上之。四明法智大师修法华三昧，十人同行，三载，誓欲效药王焚躯。杨文公留之，不允。时枢密使马知节请文公撰父神道碑。酬以润笔，一切不受，止求奏荐四明师号。知节因奏真宗曰：臣请杨亿为先父造神道碑，不受润笔；况词臣受所赠，世之常规。乞降旨以授。上召大年问之，亿即奏以四明遗身事。上闻，深嘉叹之，重谕大年曰：但传朕意，请留住世。若师号，朕当赐之。润笔卿宜无让。于是特赐法智大师号。师由此住世，数年方入灭。又尝赐中金万两，重建国清寺。
讳祯，真宗第六子。帝常顶玉冠，冠上琢观音像，左右以玉重，请易之。帝曰：三公百官揖于下者，皆天下英贤，岂朕所敢当？特君臣之分不得不尔。朕冠此冠，将回礼于大士也。天圣二年，诏赐天台教文入藏。帝阅慈云大师光明护国忏仪，至圣帝仁王，慈临无际，抚几叹曰：朕得此人，足以致治。亟令宣召，则已入寂矣。尝供施五百应真，有敕文，见、二考。
帝闻北宗法师名，召对便殿，问佛法大旨。师语简理明，上大敬悦，锡赉甚渥。赐号慧行法师。
名亿，字大年，建州蒲城人。真宗召拜正言，迁知制诰，谥文公。尝奏请法智大师号，并请留住世，凡数启。又设三问于法智大师，师具答，绰有余裕。具。
名抃，字阅道，衢州西安人，自号知非子。为侍御，弹劾不避贵势，京师号为铁面御史。官至参政，谥清献。撰法智大师行业碑，有云：智者才辩穷化原，时为演说开迷昏；八万总结河沙尘，俱入天台止观门；法智远出扬清芬，游戏三昧真轶群。公帅越，适亢旱大疫，久祷不应。时神智升法师住兴福；公请师迎观音像入府治，恳祷一夕，雨如霔，疫亦息。公奏于朝，赐师所住曰圆通，赐号曰神智。
名竦，字子乔。皇佑中拜枢密副史，封郑国公，谥英。公为翰林时，同三藏惟净进新译经音义七十卷。尝答上蓝溥禅师偈云：休认风前第一机，太虚何处着思惟？山僧若要通消息，万里无云月上时。尝着。
名杰，字次公，无为人也，号无为子。官尚书主客郎中，提点两浙刑狱事。杰以净土之道为自信，绘丈六阿弥陀佛，随身观念。寿终之时，感佛来迎，端坐而逝。尝撰，有曰：爱不重不生娑婆，念不一不生极乐云云。其于净土圆顿之旨，可谓至矣。
名宿，字武平，常州晋陵人。仁宗朝，在翰林十五年，位至枢密副，谥文恭。镇杭州日，频谒净觉岳法师，咨询妙道，执弟子礼。尝撰，有曰：曹溪传于一心，天台宗于三观。
名章，天台县令，尝撰，今亡。又撰，石刻犹存。
名待问，官将仕郎、太常博士、通判军州、兼同监市舶、管内劝农事、骑都尉。尝撰，有曰：师从宝云通法师受天台智者大师教。是教也，广大悉被，微妙甚深。全兼六度之功，尽得五时之味。义无幽而不显，理无隐而不彰。修三止而念念不差，斯之谓定力成矣，然后烦恼可断也；习三观而空空不滞，斯之谓慧解发矣，然后菩提可证焉。
名昉，官温州军事判官、将仕郎、试秘书省校书郎。尝撰，其序有曰：天欲久其道，世必生其人。若帝德去，微姬公、孔子，则无以垂百世常行之典；佛道衰，非思师、智者，则无以洞五时所说之文。孔子后，为儒席宗匠者，曷尝无人？智者没，作法门师表者，故必生德云云。
名浩，弥远之父。封会稽郡王，谥文惠，称真隐居士，佚老于乡。尝撰，并。每过南湖，从觉云连大师问法要，真隐曰：师于禅律亦贯通邪？师曰：冰泮雪消，固一水耳。又问：华严般若，似太支离？师曰：支离，所以为简易也。真隐肃然心服。尝撰曰：瞻彼连师色粹而温礼义是习诗书是敦虽精止观实祖儒门鹤飞寥廓蝉蜕尘氛遂令听者去缚解纷五住大刹藉藉有闻晚居延庆其道弥尊伊惟台教垂裕后昆前有法智后有觉云意此幻影与法常存乾道九年春，亲制疏，请元庵法师为月波第一师，屡亲讲说。手书赞之曰：师，教门义龙也。既为吾家师，又作此山主，愿奉此地，长讲天台宗教。既而奏于朝，赐师智海之号焉。
守四明日，屈觉大师居僧职，师以老病辞。公手札劝之曰：师行业清修，力荷宗教，是宜表正一方，纪纲诸刹，幸勿固辞！师即领命，诸方服其清整。
王牧四明，尊本空法师之道。制疏，请主资教寺。
公问圆智法师：教中一句，如何举扬？师曰：即事而真。公领其旨，自撰䟽，请主鸿祐。
公帅越日，请悟空法师主圆通。亲为疏云：佛菩萨本自无心，有缘即应；士大夫何嫌异教？惟道是从。人皆喜诵其语。
名彦肃，字子敬，严陵人。登庆元龙飞第，洛阳之翘楚也。来谒北峰法师，论佛法大意。尝问师曰：如来出世，先说何法？师曰：示生同居，先苦谛也。又问：诸大乘经多奇诡骇人，来至法华，何其平易？师曰：群机未熟，必先动荡；机熟会入，炫骇何为？自是深识时教大旨，每称师为南山肉身大士。从受删定止观，叹曰：回天下外见，复于实际者，此书也。初彦肃好诋佛道，尝与僧抗议，理左语屈。及僧没，为行丧服。门人怪问之，答曰：法恩逾于父母，非小子所知也。
名子亮，字明仲，泉州晋江人。嘉祐中拜相，以太傅致仕。谥宪靖，封鲁公。高祖楚公为四明守。鲁公毓德侍下，人未之知。尝欲至延庆寺。一夕，法智大师梦神告之曰：明日相国来。师因语其梦。归闻公母，因同谒见法智。乃约曰：果应此梦，当为檀信送供。公后登相位，置买庄田于明州鄞县清道乡。
名钦若，相真宗皇帝。出抚杭日，率僚属访慈云大师于灵隐山中。请讲法华及心佛众生三法妙义。才辨清发，衣冠为之属目。公对众叹赏曰：此道未始闻，此人未始见也。师以天台宗教本末具陈于公，公为奏赐天竺旧名，复其寺为教，而亲为之书额。又奏赐慈云大师之号，复与秦国夫人施财六百万以建大殿。公尝致书问天台立教及解经义旨，与今古孰为优劣。师为答之，公览文识义，益加信喜。师又为着。天台教得入大藏，皆公之力也。
名亮，天禧元年出守钱塘。雅尚净业，造天竺慈云大师问道；师为撰净士行愿法门、净土略传。
名则。守杭州日，屡入山问道于慈云大师，欣领法要。为施金造山门廊宇。
名育才，职方司郎中。问施食之道于慈云师，为述一篇，见金园集。
名遵勖，字用和。尚太宗女魏国公主，谥和文。四明法智大师誓愿燃身，公致书劝请住世；复为荐法智师号，有贺启，见。
名端夫，江州太守。尝撰，谓文贯于道，言切于理。见。
名说之，字以道，济北人，自号景迁。监盐场日，常往南湖访明智法师。闻三千境观之说，欣然愿学，通其旨。晚年日诵法华，自号天台教僧。尝撰仁王般若经序、明智法师碑论。见。
名瓘，字莹中，号了翁，又号华严居士，南剑州沙县人。尝为司谏，谥忠肃。立朝骨鲠，有古人风烈。因上疏论宰相章㥫，谪四明。日与明智会，因问天台宗旨。明智举止观不思议示以性夺修，成无作行之义，公曰：乃知此宗，性本圆成。又问：现前色身，如何观察？明智曰：法本不生，今则无灭。公曰：世人言其死如归，不知如归乃失家者。自是深达境智之妙，作以示明智，智可之。晚年刻意宗教，归为明智作，发明寂光净土之言，宗门韪其说。统纪名充，尝撰，谓师有得于毕竟空中，炽然建立之义云。
名杞，出镇姑苏。请可观法师主北禅入门。适当九日，指座云：胸中一寸灰已冷，头上千茎雪未消；老步只宜平步去，不知何事又登高？魏公击节不已。公复与月堂法师为契，尝问世间相常住之旨，师曰：得非以四时代谢为疑乎？公曰：然。师曰：穷过去未来，虽有代谢，而此理常存。公曰：屡以问人，未若今日之可晓。
名公武。时思梵法师退处西山归云庵，杜门著书，尝以经疏、语录商榷禅教之旨，名曰会宗。公一见契心，为之序曰：予闻世父景迂先生之言：浙江东西有天台之学，通其说者无禅教之病，可以为人天眼目。小子识之！自予闻此，三终稔矣；今见会宗之所述，其有合于世父之言乎！
名逋，字君复，谥和靖。尝作诗送慈云法师，曰：高才熊轼隐铃斋棠树阴浓长绿苔丞相望尊宾谒少清言应待道人来天竺孱颜暂掩扉讲香浮穗上行衣白猿声里生公石莫遣移文怨晚归又酬慈云诗曰：林表飞来色犹惭久卜邻沿回一水隔梦想五天人谢绝空园草沉冥满几尘暮云如有待宁谢寄声频名庭芝，将守台，梦神人曰：公典天台，五祖台下有龙头九九和上，宜就见之。到郡咨问，莫知其说。闽士陈白悟曰：天台五祖昔居赤城，今处咸法师住此，生于丙辰九月九日，其龙头九九之谓乎？庭芝大愕，即往谒见。师为谈出世道，深有契悟。以寺宇隘陋，谋迁之，庭芝首捐金帛，乃卜就东南。开基之日，获铜磬于土中。统纪名端悫，闻处谦法师之道，甚尊敬之。请主白莲，奏赐法真之号。统纪李少师请处谦法师主东掖白莲，王钦其德，为请神悟之号。统纪名轼，字子瞻，号东坡居士。初除翰林，迁内翰，谥文忠。公之子迨四岁不能行，及来杭，请辩才法师为迨落发摩顶，数日即能行。公赋诗为谢，有云：师来为摩顶，起走趋奔鹿。又尝与可久法师及惠勤、清顺为诗友。可久居西湖祥符，萧然一室，清介守贫，未尝有忧色。公当九曲观灯，去从者，独行入师室，了无灯火，但闻薝卜余香。公仰叹留诗，有不把琉璃闲照佛，世知无尽本非灯之句。
名宗孟，守杭州。公以上竺虚席，问人于辩才法师，师曰：灵感胜迹，非从谏法师不足当。公用其说，复为奏赐慈辩之号。
名革，守金华。温其法师居景云日，夏大旱。师演金光明经，虔叩诸天，已而甘泽遍洽。公为奏其地永为天台演教之所，赐师法云之号。
名克己，字复之，自号铠庵。建安节使之后，曾大父游学四方，因居婺之浦江。幼颖悟，为学无所不通。尝读周官，以为封建井田为可复。淳熙中四魁待补，叹曰：射目中眉，事与时违。乃去，隐于左溪。忽苦目疾，或勉祷圆通，辄云临危不忧，真大丈夫。有告以朱太医答杜祈公：未读佛经，何以知其未及孔孟？试持大士号，目疾良已，于是遂深信。读楞严至空生心内，犹片云点太清，豁如发蒙。观山谷诗，赞美宗镜，有从永明书一百卷。自公退食，一炉香因阅及两函，宝积实师云：此书无规矩，不若看止观，令悟境观二字以为几杖。服味，既而果有悟入，因曰：至哉规矩之说，所谓至方以方天下之不方，至圆以圆天下之不圆，识者取二书以究之，则规矩有无自有可见。曾为妙经作注，自言耻与枣柏埒，谓彼弘兼粗之典，我释独妙之经。嘉定七年冬，终于宝山，遗言以僧礼茶毗，寿七十五。所注法华枢键、楞严集解科、四教仪止观大科。晚编释门正统，未就而亡，良渚宗鉴为续成之。始家人梦湛假名求寄宿，洎学教，议论多暗合，又喜其人，以为后身云。
夫物有本末，事有先后；而贤者不以末而先乎本，不以本而后乎末。古先哲人惟道是重，视身命轻于鸿毛，观财物贱于弊屣。或舍全身以求半偈，或罄家业以事如来；或析骨以书经，或刺血以为墨。非以先所重而后所轻乎？天台智者大师，相具四王，德严二备。为天人师，作如来使。震旦僧宝，一人而已。上至王臣以及士庶，为道为法，以财以心。凡有䞋施，委如山积。然于大师，虽受不着，惟用归之。甘露苑中均俵众僧而已。故四十余年惟披一纳，冬夏不释体。彼以无施而施，可谓檀波；我以不受而受，无乖般若。可谓于法等者，于财亦等者也。今具录其施品，以为法门盛典云。释
智者大师居佛陇修禅寺行道，以年既失稔，僧众随缘。师共慧绰种苣拾橡，安贫无戚。俄陈宣帝诏云：禅师佛法雄杰，时匠所宗，训兼道俗，国之望也。宜割始丰县调，以充众费；蠲两户民，用给薪水。别传、百录具出智者大师自舍身衣，并诸劝助，先赎簄一所，永为放生之池。后渔人舍恶从善，绵亘三百余里江溪簄梁，合三十六所，同时永舍，俱成法池。大师遣人表闻金陵，欲求此处永为放生。宣帝来云：此江若无乌贼珍味，宜以所请永为福池。陈东宫问徐陵曰：天台功德，谁为制碑？陵答曰：愿神笔玉着！会宣帝崩，不复得就。来国子祭酒徐孝克以树高碑。载
陈少主顾问群臣曰：释门谁为名胜？徐陵对曰：瓦官禅师，德迈风霜，禅鉴渊海。昔远游京邑，群贤所宗。今高步天台，法云东霭，永阳王北面亲承，愿陛下诏之还都。陈主遂仗三使，更敕州敦请，延上东堂，四事供养，礼遇殷勤，在灵曜寺。主书罗阐宣口，送真金像一躯，释论一部，阚宝缕案一面，山羊麈尾一柄，虎面香炉一面，东田口二。罗阐又宣口来，不许让口，且留山中使役，勿劳输送。又罗阐口敕，送扶月供夏服一通，细蕉五端，绢、布各十疋，绵十斤，黄屑二斗，扶月白米五石，钱三千文，果菜付随。由扶月送学士三人、弟子三十人，各给夏服，扶月供依旧式。又罗阐宣口来，不许让扶月供，云扶月薄少，无所致让，受已舍施，弥会功德之心。又罗阐口敕，不许让嚫衣服。法施无尽，财物有竭。所送不多，忘怀纳受。九月二十四日，又罗阐宣口敕，施槟榔二千子，节子一百枚，萪席一领。百录沈后书云：妙觉和南。今遣内师许大梵往，稽首乞传香火，愿赐菩萨名，庶薰菩提眷属。谨和南。大师答云：今名海慧菩萨。送扶月供薰陆沉檀各十斤，黄屑一斗，细纸五百张，烛十挺，赤松润米五石，钱一千文。右件月月供光宅寺。百录后主书云：谨遣主书刘璇略伸诚款，殊未宣悉。弟子深和南，正月十三日。扶月供薰陆香一合，檀香三十斤，中藤纸一堕，乳酥一斗，钱二千文。右牒月月供光宅寺。
隋文帝第三子名俊，为秦孝王，尝请大师住安州方等寺。开皇十年五月十九日，奉施沉香等如别，至愿检领。沉香十斤，笺香十斤，薰陆少许。右牒薄伸供养。百录即炀帝也，当时犹为晋王，代秦王为杨州总管，奉智者为菩萨戒师。国清百录载：王嚫戒师衣物，有圣种纳袈裟一缘，黄纹舍勒一腰，绵三十屯，郁泥南布袈裟一缘，黄布袜一具，绢四十疋，郁泥南布褊袒一领，黄紬卧褥一领，布三十禅，郁泥布坐褥一具，乌纱蚊帱一张，纸二百张，郁泥布方裙一腰，紫綖靴一量，钱五十贯，郁泥云龙绫被一缘，龙须席一领，蜡烛十挺，郁泥罗头帽一领，须弥毡一领，铜砚一面，高丽青坐布一具，乌皮履一量，墨二挺，黄布背裆一领，南榴枕一枚，和香一盒，铁锡杖一柄，象牙管一管，麈尾一柄，乌油铁钵一口，班竹笔二管，铜匕箸一具，犀角如意一柄，白檀曲几一枚，铜重碗三口，鍮石香炉奁一具，山水绳床一张，铜搔劳一口，铜香火匕箸一具，白檀支颊一枚，铜澡灌一口，南榴夹膝挑一枚，竹蝇拂一枚，铁翦刀一口，蒲移文木案并褥，犀庄瓜刀一口，铁剃刀一口，黄布隐囊一枚，紫檀巾箱一具，铁镊子一具，白瓦唾壶一口，梯心笔格一枚，铜烛擎一具，鍮石装梯心经格一具，犀装书刀一口，白团扇一柄。师严教尊，喜舍供养，习恼余气，缘觉侵断，咸登常乐，岂如菩萨，能施所受，声闻是证，戒定慧满，苦集灭道，谷皮屏风一具。净人善心年十一。右牒开皇十一年十一月二十三日。
所施嚫物，大师但留应用法器数种，余者并以回施。柳顾言回以报大王，王即用法讳遣书谢云：弟子总持和南。柳顾言还奉旨，垂示六种舍施及留受用。弟子一日恭嚫，犹以陋薄，不称宿心。来旨既以转施，功德弥为增上。悲敬福田深是平等，固非敝识所能周见，事事仰依。其所留者，既以不多，愿恒留受用，旨遣报咨。谨和南。
大师于杨州授戒已，即往匡庐度夏。晋王遣使送物，书尾云：今遣主簿王灌指往祗承并贡，别牒用忘存着，敢略繁辞。谨和南，七月一日。法衣六件，盐一百斛，米一百斛。右件其盐米悉出江州正仓，王灌赍合鱼开送。
大师于庐山夏竟，即往荆州玉泉山建寺以报地恩。晋王有致物启云：弟子总持和南。率施别牒，五彩幡锦，香炉檀等十种。示表微诚，薄伸法贶，鲜陋追悚。谨和南。五彩四十九尺幡二张，五色班罗经巾二枚，绢五十疋，锦香炉檀十张，薰陆香二斤，剃刀十口，鸱纳袈裟一领，油铁钵十口，雄黄七斤，须弥毡五领。右牒。
纳袈裟十领，龙须席二领，须弥毡二领，猫牛酥三瓶，薰陆香一盒。
百录：王答大师遗书，末云：今奉施瓷瓦、香炉供养龛室。遗旨以天台山下，遇得一处非常之好，垂为造寺。今遣司马王弘创建伽蓝，一遵指画。寺须公额并立嘉名，亦不违旨。佛陇头陀并各仍旧，使移荆州玉泉。十僧守天台者，今山内现前之众，多是渚宫之人，已皆约勒，不使张散。岂直十僧而已。所求废寺水田以充基业，亦勒王弘施肥田良地。别资给行，送经一藏。依法为先师别供养，具钟、幡、香、法鼓等物。又施钱直，且充日费。
书云：岁序推移，日月如逝，智者迁化，已将一周。追深悲痛，情不能已，念衷慕感恸，何堪自居？今遣典签吴景贤往彼设斋，奉为亡日追福，迟知一二。杨广和南，开皇十八年。
即晋王也。百录云：开皇十八年改为仁寿元年，以晋王受皇太子，令书与天台山众。末云：今遣员外散骑侍郎张干威，送僧使还山，于旧所设供，庶同甘露。能变粗涩，亦凭香积证道融销。书不尽言，反此无悉。杨广和南。仁寿元年十二月十七日。白石香炉一具，大铜钟一口，鸱纳袈裟一领，鸱纳褊衫二领，四十九尺幡七口，黄绫裙一腰，毡二百领，丝布祇支二领，小幡二百口，和香二盒，胡桃一笼，衣物三百段，柰麨一盒，石盐一盒，酥六瓶。
仁寿二年，右庶子王弘宣令施天台山物目：飞龙绫法衣一百六十领，幡一百五十张，光明盐一石，酥五瓶。
仁寿二年八月令旨云：弟子重先师法门，故相劳苦，师亦须为法，勿以为辞。今遣大都督段智兴送师还寺，为和南大众好依先师法用行道，勿损风望也。好去！并有布施：飞龙绫法服三百二十领，猫牛酥两瓶，光明盐一斛。
右庶子张衡宣令，别赐灌顶物：金缕成弥勒像，并夹侍菩萨、圣僧、周匝五十三佛，织成经檀七张，织成经袋三口，薰陆香一百斤，酥合和香一斤。又令书一函与众。
仁寿三年，又遣杨州司功参军蔡恪到为智者设千僧斋。
百录云：仁寿四年，皇太子登极，山众具贺启。皇帝遣使右仆射苏宣敕赐天台寺物五百假，至杨州库参军向德元送物到寺。
百录炀帝敕杨州僧云：经论之内，若为尊于师氏胜于智者。
又前为智者造寺，权因山称。经论之内，复有胜名。可各述所怀，朕自详择。
诸僧表戒师有行者，圣表寺为禅门五净居。其表未奏，僧使智璪启云：昔陈世有定光禅师，德行难测。迁神已后，智者梦见其灵云：今欲造寺，未是其时。若三国为一家，大势力人当为起寺。寺若成，国即清，必呼为国清寺。伏闻敕旨，欲立寺名。不敢默然，谨以启闻。通事舍人李大方奏闻，敕云：此是我先师之灵瑞，即用，即用！可取大牙殿榜，填以雌黄，书以大篆，付使人安寺门。以上具见国清百录太宗正观二十年，诏天台山国清寺法华智威禅师补四大师、朝散大夫。统纪高宗诏天台山天宫寺慧威禅师与法华禅师，同补四大师、朝散大夫。统纪师于贞元三年奉敕得度，寻敕为国清大德。高僧传宣宗皇帝加赐大中二字，诏常侍郎柳公权书额。国清碑先是，智者大师每年于国清建金光明道场，邦镇侯伯送供，黑白二众无远不届。后因缺食，清观法师置庄田十二顷赡之。会昌之后，其事遂寝。于是杭州瑞龙幻璋禅师请吴越王每年于天台重建金光明道场。诸郡黑白大会，逾月而散焉。具见清观传、稽古略太平兴国三年，太宗于滋福殿宣问两浙都僧正赞宁，石桥长广量度，一皆实奏，帝叹嗟久之。至八年，因福田寺道者自询誓断腕然炼，乞重建此寺，乃宣内殿头高品卫绍钦张承贵革故规制，若化出天宫。神僧传太平兴国三年三月，赐天下无名寺，额曰太平兴国，曰乾明。通塞志雍熙元年，敕造罗汉像五百十六身，奉安寿昌寺。
真宗皇帝赐中金万两重建寺，改赐景德国清之寺。国清碑大中祥符、天禧中，累赐袾衣宝盖及御袍曳履，诸珍玩甚众，故有亲到堂。以仁宗赐衣时，有如朕亲到之语，故名。旧志景祐四年，遣内侍张履信赍沉香山子一座、龙茶二百斤、银五百两、御衣一袭。佛法金汤治平四年，敕天下私造寺院及三十间，并赐寿圣之寺。通塞志建炎四年，恭奉高宗皇帝敕差慧律住持，许令每遇圣节，进奏香疏。国清碑绍兴十七年八月、二十三年正月，两蒙朝廷特降指挥，依明州天童例，除纳正税，一应科敷，差借夫脚、官员拘占，并行蠲免。国清碑元朝帝王甚重三宝，故台山诸寺免田劄、付勒石者至多。田既为豪右所占，碑例不存。每于荆榛中得片石，犹可想见。
万历十五年，太后赐经一藏，装以龙蟒花锦段帛；每函裹以锦袱，甚庄。复赐守藏住持紫方袍之类。
万历三十年，今上差御马监太监党礼，赍赐经一藏，饭僧内金千两，建藏阁内金四百两，有特旨。
夫灵，莫灵于吾心之明觉；异，莫异于明觉之神通。即明觉以为神通，异元不异；即神通而是明觉，灵此真灵。良以圣人心珠圆净，随所愿而雨神通；智鉴精明，对能临以彰妍丑。大而盖天盖地，小而入芥入尘。本不动于寂常，又何移于当处？此如来之神通，吾心之灵觉者也。至于后世有道诸祖，虽不以神通自炫、泄佛密因，然于临终，不无显示。矧寒山、戒公、文殊度世，拾得、周妪、普贤示生，欲令末俗以知归，亦现殊常而骇俗；津梁浊世，厥功居多。灵异传闻，人谁不信？第昧者不反求于明觉，乃持疑于见闻。或不逊指为妖人，或妄言称为幻术。此何异匡人指孔子为阳虎，田巴斥三王为罪人乎？今之所录，有稽僧史，事确理实，请无惑焉。
石桥山去县五十里，即五百应真之境，方广寺隐于此中。晋白道猷行至桥所，闻空中声曰：知君诚笃，今未得度，却后十年自当来也。师心怅然。留宿桥所，闻西有钟磬声，且复欲前。一人庞眉皓发问师所之，师具答意。老人曰：君生死身，何当得去？吾是山神，故来告尔。师乃退。然每思不得度石桥，晨夕惋恨。乃结草为庵，弥年禅观。后试造石桥，乃见横石洞开，梁道平正，因得度桥。少顷，睹精舍宏壮，图塔瑰异；神僧叙接，宛同素识。因共烧香中食。食毕将陈住意，神僧曰：师母孕师时，尝经韭畦，有腥膻气，仙圣所不得近；若欲来此，必洁净身意，十年后方得来也。相送度桥，于是返顾，横石还合。师还赤城，刲腹出肠胃以洗涤之。今赤城山有洗肠井，旁生青韭，他处即无，是其验也。
天台大师于陈太建七年秋九月初八，天台未议卜居，常宿于石桥。见有三人皂绩绛衣，有一老僧引而进曰：禅师若欲造寺，山下有皇太子寺基，用以仰给。因而问曰：止如今日，草庵犹自难得，当于何时能办此寺？老僧答曰：今非其时，三国成一，大势力人能起此寺。寺若成，国即清，当呼国清寺。天台别传陈郡袁子雄、新野庾崇，两人登山，值智者大师于修禅寺讲净名经。雄见堂前有山，璃映彻；山阴曲涧，琳琅布底；跨以虹桥，填以宝饰。梵僧数十，皆手擎香炉从山而出；登桥入堂，威仪溢目，香烟彻鼻。雄以告崇，崇称不见。天台别传智者大师受晋王请，出山十二年。修禅寺人踪久断，竹树成林。还届半山，忽见沙门，眉发皓然，秉锡当路，一众咸睹。行次渐近，逡巡韬秘。别传妙说尊者国清寺讲经，升座众集。或少，有异僧十人自外而入，威仪可观。致敬已，坐行末。讲散，复问讯，即出。遣侍者邀之，皆凌空举手笑谢而去。统纪黄檗希运禅师游天台山，路逢一僧，与之言笑如旧识。熟视之，目光射人。乃偕行。属涧水暴涨，捐笠植杖而止。其僧率师同渡，师曰：兄要渡自渡。彼即牵衣蹑波，若履平地。回顾曰：渡来！渡来！师曰：咄！这自了汉，吾早知，当斫汝胫。僧叹曰：真大乘法器，我所不及。言讫不见。见传灯录永嘉全亿长史画半千罗汉形，每一迎请，必于石桥宿夜焚香，具锣钹幢盖，引导入于殿。香风送至，幢幡之势，而入门即止。其方广寺在石桥里，梵呗方作，香霭始飘。先有金色鸟飞翔，后林树石畔，见梵僧或行或坐，或招手之状，或卧空之形，瞬息之间千变万化。
汉南国王钱氏，频年施供养，又造五百铜罗汉安寿昌寺，祥瑞极繁。石桥应真感应略记景定中，贾丞相似道命僧妙弘建昙华亭。既成，供五百圣僧茶。茶瓯中一一现异花，中有四字，其文曰：大士应供。聚观者神之。
凡往来人供茗，乳花效应，或宝炬金雀、灵踪梵响接于见闻。石罅有木瓜，尤异：华时，青蛇盘纠枝干；至实落，供大士，乃去。人目为护圣瓜。赤城旧志居赤城山，神鬼让居。飞锡救妪。肉身不毁，举体皆绿。具
迹晦道明，易狎难识。有所悬记，多皆显验。具
寺北别峰呼为华顶，登眺不见群山，暄凉永异余处。大师舍众独往头陀，忽于后夜大风拔木，雷震动山。虺魅千群一形百状，或头戴龙虺，或日出星火。形如黑云，声如霹雳。倏忽转变，不可称计。图画所写降魔变等，盖少小耳。又作父母师僧之形，乍枕乍抱，悲哽流涕。大师安心空寂，深念实相，强软二缘所不能动。明星出时，神僧赞曰：制敌胜怨，乃可为勇。能过斯难，无如汝者。既安慰已，后为说法。问曰：大圣是何法门？当云何学？云何弘宣？答：此名一实谛，学之以般若，宣之以大悲。从今已后，若自兼人，吾皆影响。
台州基压巨海，黎民渔捕为业，为梁者断溪，为簄者藩海。大师愍伤，自舍身衣，并诸劝助，先赎簄一所为放生池。于时刺史计诩临郡，请讲金光明经。见者欢喜，渔人改业，亘三百余里。江溪簄梁合三十六所，同时永舍，俱成法池。诩后还都，别坐余事，因系廷尉。临当伏法，遥想大师，望伸一救。其夜梦群鱼巨亿，皆吐沫濡诩。明旦降敕，特原诩罪。当于午时，忽起瑞云，黄紫赤白，状如月晕，凝于虚空，遥盖修禅寺顶；有黄雀群飞，翾动嘈噆，栖集檐宇，半日方去。大师云：江鱼化为黄雀来谢恩耳。师遣慧拔金陵表闻，陈宣帝敕云：严禁采捕，永为放生之池。天台别传陈文王太子永阳王出抚瓯越，累信殷勤，仍赴禹越躬行方等。眷属同禀净戒，昼餐讲说，夜习坐禅。师谓智越云：吾欲劝王修福禳祸可乎？越对曰：府僚无旧，必称寒。师白：息世讥嫌，亦复为善。后出游堕马，将绝，越乃感悔，忧愧若伤。师躬自帅众作观音忏法，整心专志。王觉小苏，凭几而坐。王见一梵僧擎香炉直进，问王曰：疾势如何？王流汗无对。僧乃绕王一匝，香气徘徊。有旋，即觉㗳然痛恼都释。别传大师将灭度时，一夜，皎月映床，独坐说法，如人问难。智晞问曰：未审昨夜见何因缘？答曰：吾初梦大风忽起，吹坏宝㙮。次梵僧谓我云：机缘如薪，照用如火，傍助如风。三种备矣，化道乃行。华顶之夜，许相影响，机用将尽，傍助亦息，故来相告耳。又见南岳共喜禅师向吾说法。说竟，谓我云：他方华整，相望甚久，缘必应往，吾等相送。别传大师入灭于石城。当唱经时，侍官张达等五人，自见石佛倍大，光明满山，直入房内。诸僧或得瑞梦，或见奇相。虽复异处，而同此时。别传大师灭后，有朱方天乡寺沙门慧延，彼土名达，昔游光宅，早沾法润。忽闻迁化，感咽弥辰。奉慕尊灵为生何处？因写法华经以期冥示。潜思累旬，梦见观音高七层塔，光焰赫弈，过经所称，智者身从观音自西而至。延梦中作礼，乃谓延曰：疑心遣不？后见灌顶，始知临终观音引导，欣嗟无已。别传土人马绍宗居贫好施，刈稻百束以供寺僧。执役疲劳，身如有疾，心作是念：我由施故而感斯患，未测幽冥当有报否？困极寝卧，梦见智者跏趺一床，烧香如雾，安慰绍宗：家贫好施，何疑无福？多方慰喻。尔夜，宗兄、妻、母共得是梦，香气盈家，经日不歇。别传开皇十九年十一月六日，土人张造，年迈脚蹶。曳疾登龛拜曰：早蒙香火，愿来世度脱。即闻龛内应声，又闻弹指。造再请曰：若是冥力，重赐神异。即复如初。别传又开皇十八年四月十六日，佛陇众僧方就坐禅，师现常形，进堂按行，上坐道修良久瞻奉。其年十月十八日，又海州涟水县人丘彪，昼于龛前发誓。夜见排户，彪即起礼，师云：勿拜，安隐无虑也。绕寺一匝，彪随后出门，奄然失。当其月十二日，有海州沭阳县人房伯玉，于智者旧室见其形状，事相如在。别传仁寿元年正月十九日，永嘉县僧法晓，生闻胜德，没传妙瑞；悔不早亲，追恨疚心，故来坟所旋千匝、礼千拜。于昏夕间，龛门自开，光明流出，照诸树木，合寺奔驰来供瞻礼。别传大业元年二月二十日，土人张子达母俞氏年登九十，患脚短凡十八年。自悲已老，到坟奉别，设斋专至，即觉短脚还伸，行最平正，宛如少时。别传荆州弟子法偃于江都造智者像，还至江津，像身流汗，挹已更出。道俗瞻礼，如平生，汗痕尚在。别传大师忌辰以十一月二十一日，每岁至期，炀帝遣人设斋致礼。仁寿元年十一月初三日，右庶子张衡宣令僧使灌顶、智璪进内斋。令旨自问先师亡后灵异，灌顶师对已。令旨云：弟子欲开龛坟，经论有法不？顶法师对曰：伏闻法华经说，释迦如来自以右手开多宝塔户。令旨欲开龛塔，深会经教。门人离违既久，若蒙开显，重拜尊灵。令旨云：可与使人还山，设斋以开龛塔。龛塔既开，见大师坐于石室，容范如生。次年，令卢政力至山再开，遂不见灵体。后荆州玉泉藏殿一日推轮，关王附人，语人曰：我师肉身在此，不得动飞轮其上。自是知关王神力自天台移藏于玉泉也。百录仙居乐安岭南曰安洲，溪流湍急，岁常溺人。师誓之曰：若此溪坦平，当于此讲经。旬浃之间，白沙遍涌，平如玉镜。乃讲光明、法华以答灵惠。尝于摄静寺讲涅槃经，群盗突至，见寺门旌旗耀日，神兵执仗皆长丈余。贼众大惊，奔走溃散。俗因称为山兵寺。每诵经宴坐，常有天花飘坠其侧。统纪师欲造国清讲堂，章安劝谏。在赤城忽见师身长十余丈，高出林表；山神隐形而至，势若雷震。具
师于修禅寺架构香台，当香炉峰多柽柏木，师欲伐用，众疑神所据；夜梦神送疏，遂遣伐之。智者劝沿江居民舍簄梁为放生池，历年未久，复行渔捕。师与章安礼智者塔，焚香咒愿。有渔人见僧立簄上，乘舟往救，忽不见。居人睹验，遂停采捕。时群兽悲鸣，众鸟翔集，屡日不止。尝往阿育王宝塔礼八万四千拜，感紫文印手，方整明莹。统纪唐上元元年欲卜胜地，说法度人。执锡而誓曰：锡止之处即吾住所。其锡自国清飞至苍岭普通山，可五百里。以隘狭不容广众，凌空再掷，至轩辕炼丹山。师既戾至，翦刈茅，班荆为坐，聚石为徒。每登座，则有紫云覆顶，状如宝盖，鸟雀旁止，有同家畜。名其居曰法华。法华至仙居上阪约八十里，师每日往反，斋粥禅讲，未尝少违。咸谓师有神足通。统纪余杭法忍寺请师演法，有王服者至，称皋亭神，来谒曰：禅师昨过庙庭，适弟子巡游，不及奉迎；今故远来，专求戒法。师即索炉然香，为授菩萨大戒。礼谢而退。具
常入深定，一坐旬日。所居三宝神光夜照。具
常行法华三昧，感普贤大士乘大白象放光照身。具
一生念佛，求生西方。临终有金色光明来迎，照数百里。具
临终之日，众闻弦管之声。议者谓天帝迎请诵经之相。具
栖止华顶峰智者院充茶头。所居槛外大松上有寄生小树，遇师止坐，必袅袅低俯。时谓此树为茶头作礼。师于十四年间未尝便溺。具
居国清溪南。有请供者，夜雨水涨，人不能度；师顷刻即度，身衣无湿。人知有神足通。具
事见。
山神震雷而不能害，饮食中毒而不能伤。叱龙施雨，合境沾足。具
乞食喂虎，有如家畜；结斋祈雨，高下滂注。具
以杖叩龙潭，雨即霶。具
住国清，常骑虎出入。具
自闾丘一见之后，即趋出门。闾丘送衣药供养，寒山见使者至，喝曰：贼！贼！退入岩穴云：报汝诸人，各自努力！忽不见。后见梵僧于岩所仗锡寻觅。或问其故，僧曰：我从西域来此拾文殊菩萨舍利尔。众见委地皆锁子骨，作黄金色。今岩畔有小砖塔，是其遗迹。具
裸身饲蚊，以食喂虎。凡供罗汉，育则不食。具
居明岩二十余年，恶鸟革音，山精让窟。其出入经行，鬼神执役。具
道德高隆，山君冥应。凡诸祈祷，无感不通。具
周显德初，螺溪居民张彦安诣净光大师曰：东南里所，阴晦之夕，必有鬼神吟啸、敲钟击鼓之声。又尝梦龙游其地，非愚民所居，愿以奉师！师往视之，见山水秀异，谓众曰：此伽蓝地也。遂纳之，以为弘教之所。具佛祖统纪宋乾德中，钱忠懿王在国时，岁会天台山，设冥道斋。是时命判官陈用文往山监护。夜将晓，闻木杪有人声，其形黑色，众愕然。用文叩之云：某姓陈住杭州观音巷。入番被恶风飘堕鬼国，因取其女为妻。昨日元师府有牒，召赴台州冥会。妻与某偕来，令坐其大木上。某曾持念，闻僧诵此，因记念之，某妻舍去。用文归杭州，见忠懿，召家属视，皆惧而不识。陈遂述其旧事始末，乃知其祖也，抱之而泣。忠懿叹异，赐钱百余，却复人身十余年。缙绅脞记于大慈寺行消伏咒法，亲见观音于口中引出数虫，复注甘露于口。由是获高顶寸余，手垂过膝，肌如白雪，声若洪钟。居台之东掖，授白鹤神戒法，改祭为斋，神之与民，莫不听命。具
生前灵异颇多，灭后肉身不坏。至今祈祷，犹多肹蚃。具
经行出入，虎豹常随。小瓶储粟，经久恒满。具
淳熙七年，太守汪平父谓夫人曰：尝闻兜率有僧名戒阇黎，能食猪头三个、酒五斗，我欲请之。夫人遂营办邀师。师至，太守未测圣凡，不敢慢礼，遂行俎豆侍人。奉物献师，师即食，酒物一空。太守大笑，师辞去。夫人问曰：君见此僧有何灵异？答曰我无所见。夫人曰：妾见此僧，出入腾空，而鬼神环拥。酒食非僧食，但掷诸左右，鬼神接去。太守大骇。次日复营馔，验其实，果如夫人言。广见阇黎语录一日与阇黎共买虾食。虾主索钱，师曰：我无钱。虾主曰：还我虾来。师与七娘遂开口一呕，虾皆活。众人曰：风僧幻术，何足信哉？至今此地凡遇雨即有虾出。
见圣僧志。
见圣僧志。
哀帝元寿间，乘云驾龙至太霍赤城玉洞之府。考
因山中采药，误入桃源。有一女方笄，笑迎以归。留半载，谢去。至家，子孙已七世矣。
入赤城山，学道后，尸解而去。
因驱羊，度赤城。遇二女，为室家。后亦羽化。考
能飞行，或坐空中，或入地内。饮酒饵丹，四百余岁。
在赤城山。每岁设升仙会，选道士一人，冠服剑佩，仪宇甚都。迫暮送登山顶，候天驾来迎。众至夜分，果遥见天中二灯，烨然有光；箫鼓仙乐齐鸣。须臾不见。众真以为仙去，不知为白蟒怪也。昙猷累止中岩宴坐，神化为猛虎数十，咆哮向师，既不能害。又见白蟒真形，呀然开口将噬师。师即以锡飞入蟒口，柱其龈腭不得合，曰：且借老僧坐地三年。神始知惧，皆来降伏、悔罪，愿徙他处。自此升仙之会息矣。后人于穴中见白骨成堆，盖即白蟒所啖升仙骨也。张性中死于江都，或见徒行归山，令弟子扫室，延客迎柩。语讫，跨石梁而去。考
为青童君所召，蝉蜕而化。考
白日仙去。
毗陵道士李褐，性偏急，好陵侮人。忽有贫士相诣，即勿顾。数日，有乘白马来者，礼接之。曰：颇相记乎？视其貌，乃前之贫士。谓褐曰：子知有寒山子乎？曰：知。曰：即吾是也。始谓子可教，今不可也。修生之道，除嗜去欲，啬神抱和，所以无累也；内抑其心，外检其身，所以无过也；先人后己，知柔守谦，所以安身也；善推于人，不善归之于身，所以积德也；功不在大，立之无怠，恶不在小，去之不贰，所以积功也。三毒未翦，冠裳为饰，可谓虎豹之而犬羊之质也。出门乘马而去，竟不复见。续仙传修黄箓于天台，显迹甚多。
骑白鹿游天台。
年七百岁，貌如婴孩。
年八十三，羽化。
年八十五卒。及窆，惟空棺而已。
端坐而逝。举棺但空衣。后人于仙都庐山见之。
常与虎坐。不食五谷。后尸解。
苏州人。一旦，棹渔舟，方支枻高歌。入江行数里，忽见一彩画舫漾于中流，有道士七人，皆玉冠霞帔，服色各异；侍从十余人，鬃角云鬟。又四人黄衣乘舫，一人呼可交姓名。方惊异，不觉渔舟已近舫侧。一人令鬃角引可交上舫，见七人面前各有青玉盘酒器果子，皆莹彻有光，可交莫识。又有女妓十余人，悉持乐器。可交远立于筵之末，遍拜。七人共视可交。一人云：好骨相，合有仙分。生于凡贱间，已灸破矣。一与酒吃，侍者泻酒于樽中，酒再三泻之不出。侍者具以告，道士曰：酒乃灵物，必若得入口，当换其骨；泻之不出，亦乃命也。一人与栗吃。俄有一人于筵中取二栗，侍者送与可交，令吃。视之，其栗青赤光如枣，长二寸许，啮之有皮，非人间栗，方脆而甘。久之，食方尽。一人曰：可交已见之矣，可命去。令一黄衣送上岸。乃于舫过觅所乘渔舟，不见。黄衣曰：不必渔舟，但合眼自到。于是合眼，若风水林木浩浩之声。洎开眼，已失黄衣所在；但见峰峦重叠，松柏参天。坐于路中石上，见有门楼，多人出入。俄顷采樵者并僧十余人到，问可交：何人？可交具以前事对。又问：何日离家？可交曰：今日早。又问：今日是何日？是三月三日。樵者与僧惊曰：今日是九月九日，已半年余。可交问：此是何地？僧曰：此是天台瀑布寺前。众审极异之，乃以状白唐兴县，以达台州，闻于廉史王沨。沨具以奏闻，诏称其异。后可交挈妻子入四明山。二十余年复出明州卖药。后三十年却入四明山，不复出。续仙传每登山渡水则闭目而睡，比至则觉。有人呼为睡仙。
居嵩山，石孔中有宫阙，光明照烛。在天台往来。
于中条山飞升。
尝游天台，赋诗于福圣观。又尝负巨瓢为母行乞于市，但云只两口。后掷瓢于地，跨之升空而去。
热能招云，旱则呼雨，多着神异。后坐化，以真骨塑像，今犹响应。
岁旱致雨，亦多效灵。已上具余姚人虞洪入瀑布山采茗，遇一道士引三青羊至此山，曰：吾丹丘子也，闻子善具饮，今以茗奉给，祈子他日有瓯牺之余相遗也。后常与家人入山，获大茗焉。神异记咸通中，有客自金庭路将抵明州。日莫，遇道士，托宿。山谷冲寂，烹野蔬药苗以相待。俄有叩门者，童子报曰：隐云观请来日斋。道士去。客问童子，答曰：观去此五百里，尝隐云中，故名。客惊曰：尊师何日当还？曰：往来顷刻耳。道士归，留客久住，辞焉。乃遣童子示其旧路。行未远，失所在。问岁月，已三年矣。唐裴通记曰金庭洞天，即道门所谓赤城丹霞第六洞天也。旧志咸通中，洞天宫有禹钟，高二尺，重百余斤，形如铎，上有三十六敔，有文隐起。相传夏禹所铸，或云越王乐器。尝空中夜鸣。堕入禹庙时，浙东李绾之为钟铭，具以岁月刻其上，以惠玉霄道士叶藏质。禹迹寺僧频求不得，因令僧与不逞辈入玉霄，伏板阁下，取钟，縻之，群呼而走。约行三十里，迨明，犹在阁侧。视之，背钟者僵矣，余党痴懵。钟失复归，藏质咒水洒之即活。
大观中，诏遣小黄门持御香诣桐柏观，有所密祷。事毕，登阁纵观，时方盛夏，见飞瀑如练，留住不忍去。命侍史取酒，道士曰：此地神仙窟宅，天龙守护，自来无敢饮酒食肉者。黄门不听。既饮数杯，又买鸡烹之。未及下咽，青天白日中，迅雷风雨，暴地震撼，皆若欲仆。移时开霄，则黄门已毙。观遂报县，达于郡，奏闻徽宗，即日别命使降祝，诣观谢。石柱其大合围，龙爪迹入数寸，火烧灼痕透彻于外，至今犹存。夷坚志绍兴中，方士李季至越之樗浦石阑干憩。道傍遇异人自石阑干揖季曰：君来何为？季曰：秦太师遣往桐柏设醮请福。其人太息曰：秦已死矣！张浚、刘锜皆当起为将相，秦岂得存耶？季大骇，亟去天台，而秦之讣至矣。会稽志国清寺僧陈惠虚尝与同侣游石桥，众皆股栗，惠虚独超然而度至石壁外。微有小径，稍平阔，遂见空阙楼阁，连亘十里许。其门㮄曰会真府，左曰金庭宫，右曰桐柏宫，三门鼎峙。入右门之西，见一高楼，榜曰右弼宫。又到一处，忽见一老叟，讶曰：汝俗人，何得来此？惠虚曰：尝闻过石桥即有罗汉，时闻钟鼓声，故来相访。叟曰：此真仙之福庭，天帝之下府，为小都会。太上一年三降此宫，校定天下学道之人功行品第，非罗汉所居也。引之使行十余里，已见国清矣。高道传传灯议曰：石桥为方广，此所从来旧矣。今高道传乃云真仙福庭，天帝下府，然耶？否耶？余谓罗汉境界虽不可以凡情而度，至于或隐或显，孰不由见者感召而然？故圣者见之圣，仙者见之仙；陈惠虚虽复为僧事佛，而仙念当情故，因是以见也。不则，乃道士虚构此说，以诬神仙。盖道家多有不根之说，除老子、庄、列诸书外，其余皆后世道士伪造，若王浮之类是也。唐杜光庭其伪述犹多。今人指无根之说为杜撰，言始于此。况僧者，舍家从释，例不言姓；今云陈惠虚，其谬可知。
梵语塔婆，今略云塔；此翻方坟，亦翻圆冢，亦翻高显，义翻灵庙。即供佛、菩萨及辟支、罗汉等舍利之所。随尊卑层级不同：佛菩萨者高十三层，辟支塔应十一层，阿罗汉塔成以四层，余随品级减之。此八种塔上并有露盘：佛塔八重，菩萨七重，辟支六重，四果五重，三果四，二果三，初果二，轮王一，凡僧但蕉叶火珠而已。后世建塔不原佛制，圣凡相滥，纰缪至多矣。台山塔凡若干处，赤城巅者最古，次国清、紫凝、护国诸寺。今次第以录缘起，后附诸祖墓塔及钱王等墓，以备通考。
在赤城山巅，七级，高二十丈，梁岳阳王妃建。旧有三所，今惟余一。中藏佛舍利子四十九颗。五代韶国师重修，存二十八颗，余散安东都府内，并应天寺、国清、护国等处。事见般若。
是隋炀帝遣司马王弘为智者大师建。
是韶国师建，分安赤城塔舍利二颗。
供过去七佛。
表解脱门。
三处俱炀帝建。
韶国师建，各安舍利三颗。
在白岩寺后山上，七级，高十五丈，普耀禅师建。
自询禅师建。
七级，高二十丈，唐乾符闲建。
在华顶，智者大师降魔之处。后人建塔，久废。明王中丞恒叔重建。
智者大师将终，命门人曰：殁后可于峰南龛居吾身，累石周尸。龛前立二石塔，使见者发菩提心。今废。
在寒山寺石洞侧。寒山子入灭后，有梵僧杖锡拾黄金锁子骨，或问所以，对曰：吾拾文殊菩萨舍利归西天耳。后人于此建塔。
在赤城山室。晋隐士褚世标登山，见尊者颜貌如生平，而举体绿色。他欲观者辄为云雾所蔽。
大师以隋开皇十七年十一月二十四日于石城入灭，弟子舁归，龛全身于真觉寺。隋炀帝仁寿元年，于大师忌辰设斋，开龛，颜貌如生。至大业元年更开，惟空龛而已。
师以唐贞观六年八月七日终于国清。九日，窆全身于国清之南山。
师以唐永隆元年十一月二十八日终于东阳之法华山，塔于寺右。
师以唐天宝十三载九月十九日终于左溪，门人分舍利为二分：一塔左溪之西原，遵像法之遗制；一塔东阳之东原，慰邑人之后思。
师以唐建中三年二月五日终于佛陇。全身之塔去智者大师茔兆百步，后为天人取去。事见。
师以唐会昌三年二月十六日终于禅林寺，葬全身于金地道场。后二十三年，门人良湑、敬文发塔，火育之，得舍利千余粒，大如菽。即旧地建塔藏之。
师以唐中和五年三月十五日终于国清，葬于智者塔院之侧。
师终于唐代，遗塔存平田寺。
师于宋太祖开宝五年示寂于莲华峰，全身塔于本院。
师于宋太宗淳化初不疾而逝，塔于本山。三年后，门人迁塔发龛，睹师容仪俨若，髭发仍长，遂迎入新塔。
师以宋雍熙四年十一月初四日终于螺溪传教寺，门人累小塔窆于方丈后。徒属谋迁塔，见貌若生人，发长余寸，遂迁葬于国清东南隅。
师于护国寺握拳而逝，茶毗得五色舍利，齿舌右拳无少损。塔于寺东刘阮洞前。
在大同寺。
师终于大元元统甲戌五月二日，塔于善兴寺之西偏五十步。
在国清，有塔铭，今佚。
在高明寺，踪迹埋没，漫不可寻。适于深土中得小石一片，镌文大德舍利五字，则知亦有道高僧也。
已上五塔俱在华顶。
在高明寺西偏，冯太史有塔铭。
在慈云寺前岭下，袁兵宪有塔铭。
在国清寺，陆太宰有塔铭。
在万年寺。
夫宇宙之内，人物之盛，品汇之多，自古迄今，何可胜数？卒皆泯灭无闻，弃置不录。闲有获贻名于终古，得传美于当年；或物因人显，人以物名，孰不由精神所召、盛德所感而然耶？若羊祜伤逝而岘山万古，天台赋胜而孙绰千秋；矧佛祖之精神，湛然复性，圣人之盛德至矣！及人一行一坐，皆足启后世之遐思；一石一泉，谁不仰斯人之胜迹？呜呼！物之传美固亦有由，人之流芳又岂容易哉？作。
宴坐石、石床、看经台清音亭、更好亭、雨花亭、御书阁、万工池、万松径、曹源洗肠井、金钱井、仙人井、结集岩、释签岩应真阁、妙音亭、先照亭文章乃载道之器，器在则道存，器亡则道归于元始。是以古人之于道与器也，其用心不谓之不勤矣。以道传之于竹帛；弗久，则传之于嘉木；弗久，则传之于良石。石之或弗久，久之或弗传，是必道有弗尊也，文有弗古也，书有弗神也。三者苟有获一而必传，矧其全者乎？即如唐长安，既得太宗之睿藻，复有奘师之道德，兼集右军之妙书，今人获片言只字，犹宝之如珙。夫道传之假，岂细故哉？天台僻居荒左，上古碑刻无闻焉，隋唐以来嘉刻非少，不灾于火则灾于水，惟修禅寺梁敬之碑䇄然草莽闲，字画犹可辨，岂智师道德之所钟，肃公精神之所及，而山灵故为之密祐耶？外此皆弗传，传之或弗古，今存废古今并录，兼附岩石书刻于后，好古者不无探奇之一助云。
夫五方之土，各异其性；五土之产，各殊其物。国之所本，民之所天，禹贡之所以详考宜矣。天台土地沙碛，民庶鲁朴；所产无嘉物，所出无奇货。上国之所不取，贵人之所不录。或有一二，适足标奇佛界，树异仙乡，若茯苓、白术、肥蕨、黄精等物，此又俭岁之膏粱，山林之府库也。然以之赡家，则日富而岁贫；以之养生，则神王而气固。天台异产，如此而已。余物虽众，又乌足书？
虎、豹、豺、狼
画眉、黄头、黄莺、竹鸡、布谷、杜鹃、百舌、百劳、鹈鹕昔刘阮因采药误入桃源，则台山产药其来旧矣。然所产药品实不止此，今取及耳目者列之，亦居山者养生之一助也。
百药祖、黄寮郎、崔风、石南藤、含藤清风藤、耆婆藤、天寿藤、百棱藤、紫葛、千里急、乌药天南星、枳壳、玄参、天门冬、何首乌、蛇床子、无名异、牵牛、五味子、五倍子、覆盆子、龙胆草、瞿麦、香附子、骨碎补、山茨菰、桑白皮、枳实、麦门冬、桑寄生、山查子、五加皮、蓖麻、威灵仙、金银花、车前子、草决明、桔梗、瓜蒌子、天花粉、仙遗粮、薏苡仁、茵陈马兰、柴胡、薄荷、大黄、常山、台芎、百合、贝母、莞花、巴㦸、连翘、杏仁、蝉蜕、黄连、茯苓、芍药、茱萸、地黄、草薢、苦参、沙参、细辛、草乌、仙茅、根子、枸杞、白芷、卷柏、半夏、陈皮、苍耳、苍蒲、葶苈、狶莶、黄精、白术、花椒、前胡、独活、良姜、金线重楼。
文章，载道之器也。道有世间、出世间，文亦因之。今之所志，既因山以明道，故凡台之文献有系于佛道必取之。然达人大观，山亦道也，道亦山也，即台之文献有系于名山亦必取之。上自帝王，下至士庶；始于来命，终于诗颂。以类而聚，共若干篇。虽残编断简，亦事搜辑，不欲遗前人述作之美也。
京师三藏虽弘，皆一途偏显，兼之者寡。朕闻瓦官济济，深用慰怀；宜停训物，岂遑独善？一二曹义达口，具得朕意也。四月一日，臣景历。
智顗禅师，佛法雄杰，时匠所宗；训兼道俗，国之望也。宜割始丰县调，以充众费；蠲两户民，用供薪水。主者施行。太建九年二月六日，臣景历。
具左仆射徐陵启，智顗禅师创立天台，宴坐名岳，宜号修禅寺也。太建十年五月一日，臣景历。
春寒，道体何如？宴坐经行，无乃为弊？都下法事恒兴，希相助弘阐。今遣宣传左右赵君卿迎接，迟能即出也。至德三年正月十一日，臣征神笔。一二君卿口具，望相见在促。
得使人赵君卿启，并省来答表，志存林野，兼有疾病，愿停山寺，不欲出都，不具一二。岩壑高深，乃幽人之节；佛法示现，未必如此。且京师甚有医药，在疾弥是所宜。故遣前主书朱宙迎接，想随出都，唯迟法流不滞，会言在近。二月八日，臣征神笔，朱宙口述一二。
前虽遣使，殊未委悉。意存三宝，故有相迎。今复遣龙宫寺道升，并令面陈一二也。二月二十八日，臣征。
闻王在州迎顗禅师大弘法事，甚会朕心。今迎出都，王宜敦谕，申朕意也。正月十日，臣征。
近得永阳王启，知禅师遂能屈德，随朕使出都，甚有欣迟。当稍次近，路涉险道，殊足为劳。今遣敕左右黄吉宝迎候，但未知欲安止何寺？想示使人，仍令前还，即勒所由料理房舍也。迟近会言，此未委悉。三月二十四日，臣征。
禅师舟渚日久，固劳道德。今遣主书陈建宗赍舆往，必希上至敬寺。三月二十六日。
仰延略成劳动，但禅静必依空闲。令葺灵耀寺，权充宴坐。敕主书罗阐相送。四月。
护国之力，莫过敷演。仰屈于太极殿，开大智度论题，还寺就讲。今遣舍人施文庆往，论相开法施也。
初敕，不许让扶月供云：扶月薄少，无所致让。受已舍施，弥会功德之心。又不许让嚫衣服云：法施无尽，财物有竭，所送不多，忘怀纳受。九月二十四日。
国家一年旧有仁王两集，仰屈于太极殿开讲，法式处分一听指撝。今遣主书罗阐取意。
今欲于寺舍身，僧得大施。敬屈讲仁王经日，自欲听闻。今遣后阁舍人李善庆往，迟知一二。
光宅，是梁武龙潜之地，不整处多。今敕缮量，随由就功一二，罗阐取来意。
敬问光宅寺智顗禅师：朕于佛教，敬信情重。往者周武之时，毁坏佛法；发心立愿，必许护持。及受命于天，仍即兴复。仰凭神力，法轮重转。十方众生，俱获利益。比以有陈虐乱，残暴东南，百姓劳役，不胜其苦。故命将出师，为民除害。吴越之地，今得廓清，道俗乂安，深称朕意。朕尊崇正法，救济苍生，欲令福田永存，津梁无极。师既已离世网，修己化人，必希奖进僧伍，固守禁戒；使见者钦服，闻即生喜，方副大道之心，是为出家之业。若身从道服，心染俗尘，非直含生之类无所归依，抑恐妙法之门更来谤讟。宜相劝励，以同朕心。春日渐暄，道体如宜也。
皇帝敬问修禅寺智顗禅师：省书具至意。孟秋余热，道体何如？熏修禅悦，有以怡慰。所须寺名额，今依来请。智邃师还，指宣往意。开皇十三年七月二十三日。
皇帝敬问括州临海县天台寺沙门智越法师等：余寒，道体如宜也？僧使智璪至，得书具意。大业元年正月十三日，柱国内史令莒国公臣未上，都督兼内史侍郎虞世基，兼内史舍人臣封德彝。
又舍人封德彝宣敕僧使智璪云：师能如此远来，在道寒苦。好去，还寺宣朕意，向大众好行道，勿损先师风望。
又右仆射苏威宣敕，赐天台寺物五百段，至杨州库参军向德元，送物到寺。
九月十九日，僧使智璪于楚州华林园通起居表，通事舍人李大方宣敕云：师能如许远来，在路辛苦。至杨州与师相见。
九月二十六日，共诸州僧使引对大牙殿前，邳国公苏威宣敕云：和南师等。渐冷，师等各堪行道？弟子巡抚旧住师等，故能来相觅。师等好去。
十一月二十日，舍人李大方引入殿，口敕云：师上座坐。坐讫，黄门侍郎张衡宣敕云：师等是先师之寺僧，众和合不？相诤竞是非不？璪欲起对，敕云：师坐，师坐，勿起。璪对云：门人一众，扫洒先师之寺，上下和如水乳。尽此一生奉国行道，不敢有竞是非，常以寒心战惧。敕云：好。张衡又宣敕云：师等既是先师之寺，行道与诸处同，为当有异？对云：先师之法与诸寺有异，六时行道，四时坐禅。处别行异，道场常以行法奉为至尊。敕旨云：大好，大好。张衡又宣敕云：师等既是行道之众，勿容受北僧及外客僧，乃至私度出家，冒死相替，频多假伪，并不容受。对云：天台一寺即是天之所覆，寺立常规，不敢容外邑客僧，乃至私度以生代死。敕云：好。张衡又宣敕云：弟子为先师度四十九人出家，停寺受业，绍继于后。师可检校有道心者，必须系籍人，非私度者。对云：尔。张衡又宣敕云：尔后更开先师龛不？对云：仁寿元年奉敕开竟，尔后更不敢开。敕旨云：知。张衡又宣敕云：师还寺，不更开先师龛，必当大异。对云：尔。敕旨云：弟子欲为先师造碑，先师有若为行状？对云：先师从生以来，讫至无常，其间灵异非止一条，并是弟子灌顶记录为行状一卷。由在山内，未敢启。敕云：大好，大好。弟子正欲为先师造碑，师等可即将随使人出。对云：尔。张衡又宣敕云：问：灌顶师何在？对云：灌顶师在寺，本应出奉参见，为患痢四十余日，不堪在道。敕云：好。张衡又宣敕云：师等僧悉在寺不？勿使名系在寺、身住于外。对云：先师在世，有十条制约，名系于寺、身居别处，则不同止。敕云：大好，大好。张衡又宣敕云：师等房舍有穿漏欹邪不？对云：当起寺时，既是春初，竹木并非时节，至今已有穿漏。亦得临海镇官人恒检校修理。敕云：好。若未整顿，弟子即敕使人检校。对云：尔。张衡又宣敕云：施师物充，师等衣资勿作余用；欲作功德，亦得须得弟子意。弟子看师与余有异，供给继连，必令不断。勿使寺僧在外多求，损先师之后。对云：尔。张衡又宣敕云：弟子遣使，送师等还寺，为先师作功德。度人出家竟，可开师龛，必当大异，可急去。功德竟，师等即随使人出。对云：尔。璪等起辞，敕云：弟子已答，大众书竟。对云：尔。辞去。
皇帝敬问括州国清寺沙门智越法师等：僧使智璪至，得书具至怀。天台福地，实为胜境，所以敬为智者建立伽蓝。法缘既深，尊师义重。欲使宗匠遗范奉而弗坠，菩萨净业久而弥新。然则去圣久远，学徒陵替；规求利养，不断俗缘；滋味甘腴，违犯戒律。此乃增长罪垢，岂谓福田？师等离有为法，求无上道；弃舍诸漏，鉴在雅怀。犹须奖训未学修净行，俾夫法门等侣咸归和合，诸佛禁戒毕竟遵行。又比寺嘉应，事表先觉。既理由冥感，即号国清寺。并有施物，用伸随喜。冬序甚寒，道体清豫。朕巡省风俗，爰届江都，瞻望山川，载伸劳想。故遣兼通事舍人卢政力往，指此，不多具。
敕语诸公云：智者是我菩萨戒师，先多灵异，恒语我言，必若得道。得道之后，拥护国土，利益苍生。入于涅槃，坐于石室，容范不变。我于仁寿元年遣张干威往看，俨然如旧。昨更令卢政力往，亲开龛门，闭塞无有闻迹，遂不见灵体。既以变化，得道非虚。拥护利益之言，必应无爽。今有行状一卷，诸公等共观之。诸州考使各写一通，还所部流布。已上诸敕，具载国清百录。
敕台州始丰县界天台山废桐柏宫墓一所：自吴赤乌二年葛仙翁已来，至于国初，学道坛宇连接者十余所。如闻：始丰县人毁坏坛场，砍伐松竹，耕种及作坟墓。于此触犯，家口死亡，不敢居住，于是出卖。宜令州县准地亩数酬价，仍置一小观，还其旧额。更于当州取道士三五人，选择精进行业者，并听将侍者供养。仍令州县与司马炼师相知，于天台山中辟封内四十里，为禽兽草木长生之福庭，禁断采捕者。景云二年十月七日。县志诏曰：朕荷祖宗之休，丕承洪业，未尝不虚怀逸士，昃席幽人。雅闻天台之石桥，近接四明之雪窦。智觉之遗风具在，应真之灵迹俨存。慨想名山，载形梦寐。今遣内使张履信赍沉香山子一座、龙茶二百斤、银五百两、御衣一袭，表朕崇重之意。景祐四年。佛法金汤台州天台县广袤，山灵泽侯。苍山之下聚雨九渊，鼓肤寸之云而能济一方者，尔龙神之所宫乎？乡人有祷必应，悉具灵迹以闻。宜加侯封，以侈神贶，可特封灵泽孚济侯。奉敕如右，牒到奉行。景定四年七月二十七日。县志皇帝敕谕天台万年寺住持及僧众人等：朕惟佛氏之教具在经典，用以化导善类，觉悟群迷，于护国佑民，不为无助。兹者圣母慈圣宣文明肃皇太后，命工刊印，续入藏经四十一函，并旧刻藏经六百三十七函，通行颁布本寺。尔等务须庄严持诵，尊奉珍藏。不许诸色人等妄行亵玩，致有遗失损坏。特赐护持，以垂永久。钦哉，故谕。万历十四年九月四日。
敕谕天台山浙江台州府天台县国清寺住持及僧众人等：朕发诚心，印造佛大藏经，颁施在京及天下名山寺院供奉，经首护敕谕其由。尔住持及僧众人等，务要䖍洁供安，朝夕礼诵，保安眇躬康泰，宫壸肃清；忏已往愆尤，祈无强福寿；民安国泰，天下太平。俾四海八方同归仁慈善教，朕成恭己无为之治道焉。今特差汉经厂阇黎、御马监太监党礼，赍请前去彼处供安，各宜仰体知悉。钦哉，故谕。万历二十八年三月十七日。
国清百录云，陈左仆射徐陵上大师书最多，门人竞将去，追寻止得三纸。
其一曰：陵和南。昨预沈仪同法席，餐奉甘露。无畏之吼，众咸归伏；然正法炬，朗诸未悟。自庆余年得逢妙说，寻事咨展，此不申心。谨和南。
其二曰：陵和南。注仰之心，难可敷具。拔公至，蒙三月二十日旨，用慰积岁倾心。麦冷，体中何如？愿一日康胜，山中春夏无余恼耳。迟复存旨，弟子二三年来，溘然老至；眼耳聋闇，心气昏塞，故非复在人。兼去岁第六儿夭丧，痛苦成疾。由未除愈，适今月中又有哀故。频岁如此，穷虑转深。自念余生无复能几，无由礼接，系仰何言？敬重璪公，今还白书，不次。弟子徐陵和南。
其三曰：陵和南。放生星闻公家极相随喜事，是拔公口具，谨不多咨。唯迟拔公廷出数百里水，全其命根。如此功德，算数无尽。随喜无量，此不委咨。
又五愿上智者大师云：弟子徐陵和南。弟子思出樊笼，无由羽化。既善根微弱，愿力庄严：一愿临终正念成就，二愿不更地狱三途，三愿即还人中不高不下处托生，四愿童真出家如法奉戒，五愿不堕流俗之僧。凭此誓心，以策西暮。今书丹款，仰乞证明。陵和南。
其一曰：累年仰系，不易可言。承今夏在石像行道，欣羡无极。又闻欲于天台营道场，当在夏竟耳。学徒远近归依者，理应转多；安心林野，法喜自娱，禅讲不辍耳。四十二字门令附，虽留多时，读竟不解。无因咨访，为恨转积。南岳亦时有信，照禅师在岳岭，徒众不异大师在时。善公于山讲释论，彼亦邑迟望还，纲维大法；不者归钟岭、摄山，亦是栖心之处，何必适远方诣道场？希勿忘京师。边地之人岂知回向？倾心无时不积。未因接颜色，东望欷满敬德。信人今返，白书不具。弟子毛喜和南。
弟子诸弟及儿等，悉蒙平安，第二任鄱阳郡，第三为豫章王司马，第四大延卿，第五入合度支郎，大儿由在东宫为中书舍人。仰蒙垂顾，大善知识大同学，辄复远咨。
其二曰：秋色尚热，道体何如？禅礼无乃损德。弟子老病相仍，汤药无效；兼不得自闲，转有困耳。仰承移往佛陇，永恐不复接颜色，悲慨具深。仰惟本以旷济为业，独守空岩，更恐违菩萨普被之旨。近与徐丹阳诸善知识共详量，等是一山，钟岭、天台，亦何分别？必希善加三思，不滞于彼我。京师弥可师一二，因拔师口具其间，愿敬道德。弟子毛喜和南。
其三曰：适奉南岳信，山众平安。弟子有答，具述甲乙。后信来当有音外也。今奉寄笺香二片、熏陆香二斤、槟榔三百子。不能得多，示表心，弗责也。弟子毛喜和南。
其四庆讲书曰：仰餐其敷说，训往绰然，道俗嗟味，般若照明，岂是拙辞所能称述？弟子毛喜和南。
台州沿海居民舍放生处，大师遣人表闻金陵，欲求此处永为放生之池。宣帝敕云：此江若无乌贼珍味，宜依所请，永为福池。后大隋有国，总使江南收捕海族。临海镇将解拔国不谕其旨，谓大师江溪山水放生之处亦在其例；欲尽复民之簄业，兼欲毁国清所树之碑。故大师以书遗之云：贫道少怀静志，愿屏嚣尘。微悟苦空，得从闲旷。是以去西陕之旧里，将领门徒，游憩天台，十有二载。但此山溪接江源，连亘海际，鱼捕簄业，交横塞水。杀戮既多，煮炙无限。非但夭伤物命，有足悲者；亦是公私去来，频遭没溺。以此死亡，不可称数。贫道不惟虚薄，愿以拯济。仍率励山僧，货衣资什物，就土民孔玄达等买兹簄业，永作放生之池。变化鱼梁，翻成法流之水。故临海内史计尚儿敬法心重，仍请讲说金光明经。至，檀越羊公贺等，闻斯妙句，咸舍簄梁，凡五十五所。遂使水陆沾濡，人虫荷泽。盖闻雨华满室，答长者之恩；明珠照夜，报隋侯之德。斯固植妙行于前修，播芳风于末代。福不唐捐，善无虚矣。仍以此事，表白前陈。敕云：此江若无乌贼珍味，宜依所请，永为福池。国子监祭酒徐孝克，宿植德本，才地兼美。闻斯积善，请树高碑。冀此法基与岳同固，愿兹胜业将日月俱全。昔陈氏江东地不过数千里，犹若此慕善忘怀。抑惟皇帝陛下，秉金轮而御八表，握宝镜以临万民。风雨顺时，牛马内向。信以道高尧舜，德迈轩羲。加复躬行十善，等赤子于群分；自运四弘，总下生而普济。且不麑不卵，着自外书；救蚁救鱼，闻之内典。岂有富天下而吝惜一江源，恩洽宇内而独隔数百里？改莲华之池，兴烧煮之业；使军民恣其伤杀，水陆婴其酸楚；身首分离，骨肉糜溃。以贫道意度皇帝之心，岂其然乎？但晋王殿下，道贯今古。允文允武，二南未足比其功；多材多艺，两献无以齐其德。茂绩振于山西，英声驰于江左。管淮海之地，化吴会之民。不以贫道不肖，曲垂礼接。躬非世范，谬荷人师。具述事源，爰降符命。在所恭承，莫敢违越。假令别有严使，的奉敕符，毁所树之碑，复民簄业者，贫道即振锡披衣，担簦蹑履；远游京辇，诣阙上书；殒首碎身，以全物命。况今上旨，使江南收捕海族；而江溪山水不出海鱼。披省符文，事不相涉。特由在斯，苟欲是非，毁坏放生，兴残善业。当今太平之世，路不拾遗。若恣军民收罗采捕，则是夺人现财，公行劫盗。若以至尊，欲令军民丰沃，不许放生者。昔贫道西游，路经岳州，刺史王宣武仍结香火，禀受大乘。而彼地民不事农桑，专行杀捕之业。学士昙揵请讲，遂即停留。一州五县，咸舍其业，凡一千余所。以事表台，降敕开许。自是岳州顿降祥瑞，使君宣武旌赏倍常。至尊神智高明，有感皆应，岂容为军民口味，夺人善业？县尉此启，恐成僻见。且江溪狭小，不及岳州一基之地；又止有杂鱼，本无海族。至尊以晋王殿下有文武奇才，故遍加委任。江南诸州，事无大小，皆由决判。今若不得注言，王教不听者，则是是非由于县，裁断不关晋王。如此之言，岂可闻于王耳？且大王亲有符旨，开许放生，何容在所私行壅遏？贫道辞还幽谷，有二因缘：一为大王功德，治葺旧寺；二为按行江溪，修营福会。共诸檀越，远建菩提，爰被存亡庄严。永愿一人有庆，保盘石之基；使十千之鱼，恣相望之乐。贫道至止已久，频荷优任，供给资须。人功影响，每思往彼，未展来游。逖听所闻，颇传惠化。境有三异之德，民谣五裤之歌。餐味高风，诚深随喜。但君临稍毕，旋反非赊。唯希善始令终，以全佳誉；攀辕卧辙，无愧昔贤。贫道反覆九思，徘徊三省：北方人士，寿长有福，岂非慈心少害，感此妙龄？东海民庶，多夭殇渔猎，所以短命贫窭。乃是世间现见，可为鉴诫者也。今若断三皈之命，养五阴之身，斯则废净土之花业，起无边之重过。事既反常，恐非养生之术。余州镇防，不边江海，既处高源，采捕无地。未闻亡身他境，带病还乡；岂复必须水族以资身命？直令采捕，尚乃非宜；况有毁他放生，以给军士？明府在镇清严，远近称叹。一钱不纳，一犊方留。哙参养鹄，卒获宝珠；孔愉放龟，终佩金印。檀越若不逆晋王符旨，不乖贫道之言，则是再洒法流，奉宣帝道。有德必酬，无善不报。玉佩雕弓，不求自至。金印紫绶，应念来。今遣弟子普明赍旧事往简，但明府总此邦之政务，执一镇之兵机；有教必行，如风靡草。愿以贫道此书，宣示百姓，训诲军民。使遵九言之教，无为始祸；改十恶之心，永符元吉。事事信人口具，不复委陈。智某白。书去之后，其事遂寝。
其一曰：秋气凄冷，愿安乐行耳。弟子寡末，未能治道。愿欲延屈，方凭开道。今遣左右陈文强往，悉其一二。弟子陈伯智和南，八月十日。
二曰：弟子少奉正真，长而弥笃。州中事隙，时得用心。但至止以来，实有钦眷。前书要师出镇讲说，未辱还告，良以郁陶。伫听之情不忘瞬息，重遣今信必望翻然，学徒多少并存希带。故前有白，寻勒人船，所迟来仪，会言在促。弟子陈伯智和南。
三曰：使人山返，仰具高怀，域诚不果，更深为限。本知山水得性，为物忘怀，复须安忍。今遣迎接，伫望光临。弟子陈伯智和南。
一曰：冬暮寒切，道体何如？法务勤辛，有以劳悆。安州方等寺奉为皇帝修立，屈法师向彼行道，甚不可言。已令所司发遣供给，愿以熏修为怀，不惮利涉也。道深敬德，遣白不具。弟子杨俊和南，十二月十七日。
二曰：倾仰每深。甚热，禅师道体何如？修习不乃劳心也。夫由有展，企结良深，愿珍德，遣白不具。弟子杨俊和南，五月十九日。奉施沉香等如别，至愿检领。
初修书云：金风御节，白露调时，道体休和，安乐行不？法师抗志名山，栖心慧定；法门静悦，戒行熏修。籍甚徽猷，久承音德。钦风已积，味道为乐。翼托舟航，用披云雾。故遣使人，往彼延屈。希能轻举，以沃虚衿。伫望来仪，不乖眷意也。弟子杨广和南。
又治禅众寺书云：深具谦悒之旨，但高人游处，触地自安，然法宇僧房须尽严整。经云，四事供养，一不可缺。已勒有司修葺，愿忘怀受施也。弟子杨广和南。
初书云：弟子总持和南。爰逮来诲，须往荆楚；辞致首尾，仰具高怀。但秪禀净戒，事成甫尔；宿昔凝滞，匪遑咨决。阇黎和尚，经称胜田。种子虽投，嘉苖未植。方用心形，永伸供养。庶凭善诱，日洒尘劳。凡厥共缘，依止有地。斯亦舟航兼运，利益弘多。如来化道，何必止还天竺？菩萨亦变，本无定方。深愿坦然，以虚受物。迟延展礼，面当咨逊。谨和南。
又开府柳顾言宣口教云：智者为当长去，更有还期？弟子意不欲相去辽远。脱能旋回，不敢停留。镇下近山，随乐住止。又欲奉留，待二月十八日，同度延陵镇，仍共至栖霞履行，于彼送别。
王重留书云：弟子总持和南。逮旨须取明，二日垂别，修复未周，深倾欷。弟子前昨昼夜，熟更惟忖。智者至止以来，未经一夏；兼荆潭路远，安居将促。江波浩荡，行程难期。既去此处，又不至前所；半途结夏，投止亦难。又案经律，一夏供养僧，福田无量，况乎师道及大众力？凡夫浅薄，本资胜缘；菩萨大慈，须受应供。暮春行谢，首夏向臻。九旬忽违，四事虚弃。修心与理，于情匪安。今欲仰留，度夏发遣。冀不半途飘露，脱疑邑下喧湫。须依林壑，安居摄山，亦当为。若法岁将满，预勒蒋州装船，南出石头，西浮弥易。既乘爽节，因得顺风。去留之宜，事理咸会。此间彼处，仰听择一。意不可尽，辞岂多宣？谨和南，三月一日。
弟子总持和南。复逮今旨，欲遂前心，功德因缘，岂敢违忤？谨遵宿愿，即命所司发遣。发日离晨，仰听详择。庶解夏非远，秋水乘流；赐答不期，必当无爽。用兹欢喜，以蠲悲欷。谨和南。
弟子总持和南。奉旨，今日斋竟，即事登舟。睽阻方遥，弥以倾欷。垂示法相，虽文旨渊颐，源本难寻；而教门方，开悟易益。恭承善诱，永以受持；庶藉津梁，得无退转。自服膺至道，每沾弘护。将事遵途，复降良药。沐浴慈被，伏用栖荷。谨和南。
弟子总持和南。亲信传仲诜还，逮去月朔告，用慰延结。热犹炽，愿道体休和。仰承经过摄山、钟岫，寺塔安善，徒众和肃。仍留二十僧，权停开善。进至匡岳，结夏安居，东林禅阁还为一寺。峰顶精舍复皆随喜，敬缘劝发，获此熏修。用辱身田，方流法雨，金光明福，喜荷弥深。弟子去月十四日始度朱方，风土异宜，流金在节。摄卫多不调适，每有劣然。二十九日来石头，稍已平复。自江浦违心，驰情彭蠡。以日为岁，无时暂忘。愿未解夏前，预整装束。法岁若满，即事西浮。彼闲酬愿，务令在促。非但弟子蔽识，希护周爰深；恐禅慧学徒，咸思钻仰。宣尼在陈致叹，自卫归。屈道纡情，事非为己。今遣主簿王灌，指往祇承。谨和南。
江州匡山东林寺者，东晋雁门慧远法师之所创也。远是弥天释道安之高足，安是大和尚佛图澄之弟子。三德相承，如日月星，真佛法梁栋，皆不可思议人也。而远内闲半满，外善三玄；德布遐方，声高霄汉。初诣山足，依止一林，共耶舍禅师头陀其下，若说若默，修西方观。末于林右建立伽蓝，因以为名。东林之寺，远自创般若、佛影二台，谢灵运穿凿流池三所，梁孝元构造重阁，庄严寺宇，即日宛然。峰顶寺者，是齐慧景禅师感山人延请，因栖其峰。次梁慧归在后登蹑，方建伽蓝。峰有水泉，忽然枯涸。归烧香咒愿，清流盈满，天降甘露于泥洹。自是以先德名踪，垂芳不断；松霞青旷，触处萧条；公私往还，莫不归向。自大化江左，贫道因至彼山，憩泊东林，时游峰顶。以岁为日，羡忘劳。然山下伽蓝，偏近驿道；行人归去，颇成混杂。今奉请为两寺檀越，庶藉影响，众得安心。礼诵虔诚，用酬洪泽。并乞勒彼所由，永禁公私停泊。沙门某敬白。
弟子总持和南。垂诲述江州浔阳庐山东林寺、峰顶寺，须令弟子并为檀越主。山岭盘秀，下属江湖；香炉层峰，上亏云日。仙人之所戾止，隐沦于焉不归。况乎慧远法师，胜依结构；谢客梁元，穿池重阁；景师息心，神应峰顶。智者憩历，踵武前贤。师严道尊，实深随喜。所恨寡薄，无益将来。庶藉熏修，方证常乐。兼陈二寺偏近驿道，行人往来，颇成混杂。须勒彼州，令去公私使命，不得停止。即付所司，依事颁下。谨和南，三月一日。
极暄，法师道体何如？众内咸宜也？雁门远法师四依菩萨，翻飞朔野，栖息南山。自斯以后，名德相继。智者见令为寺檀越，顾修寡薄，非敢克当。奖导既引，良深随喜。敬德指此承问。杨广和南。
春序将谢，道体何如？僧众清善？匡山佛寺，兴自慧远法师。法师师于弥天道安，安师于佛图澄。妙德相承，莫之为最。江东龙藏，悉本雁门。雁门上人创迹庐阜，自梁及晋，止有东林。陈晚浇漓，别生禅阁。僧徒好异，岂称至和？智者爰居，还须合一。想均愿海，更无异味。行人将送过，指此相闻。杨广和南。
暮春暄和，寺众清胜。禅悦法喜，致足恬怀。炉峰香气，烟霞共远。智者经托胜地，为在总内；令为檀越，诚深随喜。更追厚愧，善当敬勖。杨广和南，三月二十一日。
弟子总持和南。奉旨，于荆州当阳县境玉泉山陲，为建伽蓝招提行道，图写地形，具以赐示。伏以布金遍地，买园建立；奉置三尊，永流万代。唱诵所不能赞，算数所不能量。孰意轻微，顿蒙创造。循复来旨，爽然失措。既事出神心，理生望表，无容违挋。苟非形迹，即具闻奏，嘉号乃覃。名符天冠道场，声满恒沙世界。福报仰归，逊辞难涉。谨和南。
皇帝敬问智顗禅师，省书具至意。孟秋余热，道体何如？熏修禅悦，有以怡慰。所须寺名额，今依来请。智邃师还，指宣往意。
弟子总持和南。东林山寺使至，逮八月八日诲，用慰驰结。仰承已往衡山，至当稍久。法缘若竟，愿即沿流。拟在岁阴，必期展觐。弟子渡江还，去月初移新住；多有造次，未善安立。来旨勖以法事，实用惭悚。始于所居外援，建立慧日道场，安置照禅师以下。江陵论法师亦以远至，于内援建立法云道场，安置潭州觉禅师已下。即建深善，辄以咨知。仰承相次，为营功德；深荷扶助，难用远陈。而发此至江州，遂下请僧料，云何能得相资。前施盐米，其米回入东林；盐以上路，盈长之外，乃可别营功德。今山僧返路，行用仰酬。寻别遣使迎延，愿预整归计。江山辽夐，岂尽诚曲？谨和南，十月十日。
次遣书往潭州迎云：弟子总持和南。岁聿云暮，寒气殊重；禅悦经行，愿常安乐。弟子顷来每多劳疾，但暌觐稍久，唯用倾结。仰度所营功德，已当究竟。今遣左亲信，伏逢奉迎。愿事㳂流，延迟咨具。谨和南，十一月十五日。
次遣荆州迎书云：弟子总持和南。暄和，道体胜愈。仰揆衡岳法事，久当圆满；江陵功德，复应成就。随喜之至，难用胜言。弟子今入朝觐，行次陕州；驰仰之诚，与时而积。故遣使人迎候，希进道。来月下旬，唯迟秪接。路首忽促，岂复委言？谨和南，二月二十二日。
次于长安遣书云：弟子总持和南。仰违移岁，驰诚载劳。兼事入朝，弥增延属。武关虽阻，荆近于吴。是以暂停陕州，遣使承接。行人返命，具奉覼缕。非唯年尊疾动，又以结夏安居。理事相推，固须停止。弟子还镇非久，愿㳂流。仰会江都，庶应旦夕。将圣德果，亦复差机。因缘多端，请不劳虑。谨和南，九月十日。
又书云：弟子总持和南。僧使智邃来，奉五月二日诲，用慰驰结。仰承衡岳功德圆满，致荆巫。履涉亏利，深以倾悚。弟子于江都入朝，至陕关眩瞀，停岐阳，腹内又不调适。去月末还京师，如欲相承，犹自羸薾。未即秪觐，望云延愿珍纳。行人今返，辞岂宣具。谨和南。
又书云：弟子总持和南。垂旨令撰衡岳禅师碑文。郭有道之无愧辞，高德逾此；陆士衡之披文想质，弟子多惭。即蒙奖成，不无克励。邯郸绝妙，深恐难工。还镇病瘳，或勉强。循览行状，用难思议。佛澄道安，宁复过是？和南。
又谢袈裟启云：弟子总持和南。垂赐万春树皮袈裟一缘，述是梁武帝时外国唯献四领，今余一，而是建初乌琼法师所披。谨寻菩萨戒称，所着袈裟皆染使坏色；况复自然嘉树，妙彩天成。相应之言，无劳外假。万春表长生之称，二翼合善譬之辞，永服周旋，恒克布萨。常事半月，岂唯元日？着如来衣，深荷慈爱。谨和南。
又致物启云：弟子总持和南。率施别牒、五彩幡锦、香炉檀等十种，示表微诚，薄伸法贶，鲜陋追悚。谨和南。
又在京遣书云：弟子总持和南。仰违已久，驰系实深。献岁非遥，倾迟虔礼。暮春届节，当遣奉候。谨和南，九月二十四日。
又重遣云：弟子总持和南。适逮近旨，用慰驰情。春暄，愿道体康胜。玉泉创立，道场严整；禅众归集，静慧日新。随喜之胜，难以辞谕。弟子始服三石散竟，调息劳心。秋仲归藩，请夏讫㳂下，在于拜觐，差当匪奢，其间珍德。今遣统军鲁子誉往祇承。谨和南。
又从驾东岱于路书云：弟子总持和南。仲秋转冷，仰惟道体康胜。弟子即日粗可行，未由虔礼，但增延结。愿珍德，敬遣修承。谨和南。
又云：总持和南。寒气渐严，仰惟康豫，动寂怡神，兴居安悦。弟子陪奉銮驾，旅次长奉。远凭胜力，行往安隐。瞻言秪觐，庶或匪遥。愿珍重，此不宣具。谨和南，十月十九日。
又还藩遣迎书云：弟子总持和南。献岁春明，仰惟道体胜豫。禅悦法喜，众咸集业；功归有在，悉由明导。敬忆江都，暂欲西上。先致衡岳，用赛师恩。次往渚宫，以报生处。虔诚此旨，卫送大江。阳子临流，具申来请。即蒙开许，还至观涛。年来岁往，寒暑屡变。恭闻功德圆满，远难赞述。弟子多幸，生在佛家。过庭所闻，匪直诗礼。转轮斯奉，实惟旦暮。今者陪扈銮轮轪，发自京归。言停洛阳，又止历下。柴望之礼，本自虞书；巡会之声，盛于姬典。至尊宪章先古，允叶人神。相风指南，奉朝东岱。以正月十九日吉辰，宗事云毕。于时天地载廓，日月增华；气神光，烛近被远。灵芝竞吐山谷，连木并秀宫檀。喑聋矎躄之徒，无医而自愈；扶老携幼之侣，不谋而同到。臣子殚见，事非虚饰。一物得所，万里斯应。师资至重，敢不稍闻？弟子从銮归藩，即辞行所。夹钟将末，必届杨州。今遣奉迎，愿㳂下。余春未尽，必希拜觐。其间珍德，续复秪承。谨和南。
总持和南。前揆菩萨天冠，率尔式之样，深嫌不工，即用呈简。爰逮今制，思出神襟。图比目连，妙逾郢匠，开士五明，此居其一。金刚种智，兹焉标万。是知因地化佛，不可思议；接引随方，多能尽达。冠尊于身，端严称首；跪承顶戴，览镜徘徊，有饰陋容，增华改观。弟子多幸，谬禀师资。无量劫来，悉凭开悟。色心无作，触仰胜缘；度脱舟航，何虑不果？但戒为基址，信实行先。保解毗尼，昔年虔受。身虽悚漏，心护明珠。而定品禅枝，屏散归静。猥以凡薄，荷国镇藩。为子为臣，难亏难怠。岂藉四缘，能入三昧？此非臆断，实荷诚说。经称非禅不智，非智不禅；定解相资，能证无漏。又电光断结，其例甚多；慧解脱人，厥朋不少。即日欲服膺智断，率先名教；永泛法流，兼同治国。未知底滞，可开花不？师严道尊，可降意不？宿世根浅，可发萌不？菩萨应机，可逗时不？若未堪敷化，且暂息缘；如可津梁，开秘藏。书云民生在三，事之如一，况谭释典，而不从师？今之慊言，备历素款。成就事重，请弃饰辞。谨和南，六月二十一日。
爰逮累翰，殷勤至法。匹夫行善，止度一身；仁王行道，含生荷赖。盖登地菩萨应生大家，所以发心兴隆大道，曷可量也？孰可比哉？贫道山僧本怀夙志，于天台旧居，言念无舍。庶因世境安乐，得寄趾幽林。仰为行道，非唯城邑。近岁谬承人讯，拟迹师资。顾此疏敝，似非时许。况圣泽日隆，复垂今命。省诸庸鄙，靡匪克堪。贫道禀承师教，禅慧颇持；耳去眼流，如华上水。采听经论，其功既浅；赖荷禅门，凭定修习。比于专学，数论区分；理乃弗违，业乖至熟。自非如来明达，种智高圆；檀林殊能，谁肯双揖？况乎去圣滋远，晓悟甚微；徒欲承恩，惧乖深寄。有招幽谴，兼亏圣德。特愿更回神虑，别俟圣贤。妙果芳因，使无断绝。经称一句染神，历劫不朽；大智慧海，信为能入。固知深解大乘，佛法久住，功德易满，智慧最高；守质抱愚，仰希听览，徒伸庸俚，终不自宣。沙门某白。
弟子总持和南。仰逮还旨，犹乘谦尊。循复久之，恍如自失。共功以学贵承师，事推物论，历求法界缘，厝心有在。若习毗昙，则滞有情着；若修三论，又入空过甚。成实虽复兼举，犹带小乘；释论、地持，但通一经之旨。如使次第遍修，僧家尚难尽备，况居俗而欲无崖？当今数论法师，无过此地。但恨不因禅发，多起诤心。达者无违，求那明偈。仰惟厚习善根，非一生得。初乃游学，俄逢圣境。南岳禅师，亲所记莂。说法第一，无以仰过。照禅师来，具述此事。于时心喜，已域寸诚。智者昔入陈朝，彼国明式；瓦官大集，众论锋起。荣公强口，先被折角，两琼继轨，裁获交绥。忍师赞叹，唯唱希有。弟子仰延之始，事胜集。屈登无畏，释难如流。亲所听闻，众咸瞻仰。适承前往荆楚讲法华经，旧学名僧莫不归服。故知非禅不智，验乎金口。比闻名僧所说，智者融会，尽有阶差。譬若群流归乎大海，此之包举始得佛意。弟子即日而不依请，譬彼弥勒，今当闻谁？唯愿未得令得，未度令度；乐说无穷，法施无尽。复使柳顾言稽首虔拜。谨和南。
弟子总持和南。逮旨送初卷义疏，跪承法宝。粗览纲宗，悉檀内外，耳未曾闻。故知龙树代佛，不可思议。今所著述，肉眼未睹明暗。谨复研寻，迟比觐接。谨和南。
又柳顾言启云：弟子柳正善具成就稽首和南。暄和，不审尊体起居何如？伏愿禅法喜悦。去岁经蒙一旨，至今保持。奉赍十卷玄义往仁寿宫，伏读八遍，粗疑略尽，细开难除。新治六卷，并入文八轴，为庄染未竟，少日钻研。大王今遣使人萧通国参承书意，自当仰简。频被顾问，奉答必来。伏愿夏竟，待舟楫。冀此残生，尽心听受。忏悔往日懈惰昏沉。启。
前所咨天台山事，本听后期，爰逮报示。不然，夙志栖霞，乃言咫尺，非关本誓之心。天台既是寄终之地，所以恒思果遂。每嘱弟子，恐命不待期；一旦无常，身充禽鸟；焚烧余骨，送往天台。愿得次生，还栖山谷。修业成办，乃可利人。但仰赴义门，多惭刍浅。发心既重，辄课庸微。去听慈恩，庶无忽促。政言天台营理，本拟十方，安立僧徒，非专为己。昔年修葺，愿创伽蓝；形可随缘，香灯难绝。故欲遣修葺，冀凭方。同途校具，净人得蒙胜举。并祈一旨，事并前咨。方乞寺名，屈作檀越。惧多烦沓，未敢同时。处处结缘，功德弥大。玉泉、十住，许垂恩为。唯待教旨，即遣僧使。冀藉光威，三寺遥荷。伽蓝未整，功德已圆。仰闹频烦，言何能谢？沙门某白。
总持和南。复垂诲旨，益具仁慈。开士虚怀，随感必应。本誓愿力，何患不果？政言服道日浅，未堪违远。深凭护念，开示悟入。玉泉、十住，天台本居，仰由胜功，能得建立。方须影响，永至金刚。江陵书及，会稽教下。并勒所司，以时发遣。谨和南。七月二十九日。
智者禅师德尊望重，近年纡道，爰授净戒。今修治彼州十住寺，造立西徂玉泉寺，并见请为檀越。复闻公等多结胜缘，大乘运通，良深随喜。师今遣僧使志果、法才二人，还就玉泉寺法璨道慧法师、十住寺道臻法师经理，想加心影响，奖成妙业。公私覃福，幽显同赖。法事远白，不复暄凉也。杨广呈。八月二日。
总持和南。麦序气清，道体和适，福慧庄严，与时高胜。弟子至来未久，粗复可行。近频降两书，爰垂示功德。玄义删削，文句入初。其旧维新，从粗至妙。会须披接，方豁烟云。春律以谢，夏坐方结。敢违经教，涉暑出迎。白露宵团，秋风叶下，必预舟楫，迎近江阳。然仰劳著述，已涉数岁。般若多障，近愿成功。日就月将，庶方启沃。率贡别牒，示表虔诚。在敬无文，仰揆弘亮。其间珍德，续事音语。谨和南。纳袈裟十领，龙须席二领，须弥毡二领，犹牛酥三瓶，薰陆香一合。
又遣使入天台迎书云：总持和南。霜气已紧，蚊热久祛，方恐洞，预取调适。今遣奉迎，祗礼非奢。谨和南。九月二十四日。
切以今月佳辰，菩萨应世；奉为至尊皇后报恩功德，镕写灵像，度人出家。现在因缘福业无量，使五沙弥为弟子，辄当恭旨，作说戒师。年岁既小，别须和尚，必选名德为作依止。并赐法衣，即于众前欢喜顶戴。沙门敬白。七月十九日。
开府学士柳顾言宣教，金光明行法究竟，如十五月清净圆满，恩放流徒，矜免鞭罚。上开府潘惠达、仪同张四娘等，凡四十五人，赐令斟酌。谨即依事伸详，切以一人出世，多人利益。淳善御俗，仰属轮王。按此经云：若犯王法，系缚枷锁，诸苦恼等，悉令度脱。又灌顶经云：王当放赦屈厄之人。徒锁解脱，王得其福，天下太平。雨泽以时，人民安乐。教旨符应经文，岂非宿植德本？慈善根力，谬以多幸。忝此大缘，率励僧徒，清斋洗浣；龙王注雨，甘泽并周。爰开狱门，杻械解脱。徒流原宥，莫不蹈舞。殿庭称恩，感戴加复。送以胜幡，仍悬宝塔。登高散花，烧香朗烛。并留供设，说法开示，咸令向善。其僧法运等，虽着法衣，不能修心；身犯国宪，取秽道流。忍力上来，战心下耻。白大众留七日，晨夜训赉；暂依傧黜，使惭诫奖耳。沙门某敬白。十月十六日。
开府柳顾言宣教，以法岁圆满，爰降劳问，并施金色新制香炉奁一具、法衣一通、绵绢百段、烛三十挺、纸二千张、上厨果食等。刹那不住，节序相摧。老至易悲，观心难谛。幸凭弘建正法，省无戒慧，实惧难销。香炉起峰，莲华夺艳；忍辱离尘，安行履蹑。经称受用，无作恒生。烛在夜燎，纸拟净名。当机要施，法事忘谢。果食缣绮，道场同沾。归福有在，辞略言外。沙门某敬白。七月十五日。
总持和南。雨乃要仰延暂阻。明闲若晴，别当遣信。谨和南。七月二十六日。
总持和南。霜寒，道体康胜？弟子还来甫尔，未暇迎延，驰诚已深。今遣候接，冀近祗觐。谨和南。九月十六日。
远钦高风，未获展侍。怃然西顾，以日易年。承游止玉泉，创构坊宇。名僧云会，问道远集。山林佳胜，有助禅悦。即事倏然，风云永叹。凉暑珍啬，续附承修。神足今还，敢申讯谒。信驿有会，方愿祇承。萧琮和南。
自江东披破，弟子前预送京，不获虔礼，于兹五载。丹诚恳结，岂笔札所宣？山川永远，无因咨述。邃师奉命，爰到阙廷。天子降情，君主殊遇。新故崇待，南北倾心。可谓使乎使乎，仲尼是以兴叹。仰陈胜托，有慰延钦。天高气清，愿道体康愈。栖真千仞，寂虑四禅；梁橞烟云，餐悦法喜。固非世俗之徒所能称赞。征年衰事迫，可以意求。弟侄儿孙，随时过日。抚尘击壤，用毕余龄。既达于穷通之数，亦不常以贫贱自耻。但觐奉翛然，实增驰欷。伏愿珍重，继复下承。脱值行人，赐访存没。开皇十三年九月十七日，前陈侍中。安右将军。中书令。领军将军。南雍州大中正。新丰县开国侯。弟子济阳蔡征稽首和南。
吴县维卫、迦叶二像，愿更聚合修复。鄮县阿育王塔寺颓毁，愿更修治。剡县十丈弥勒石像，金色剥坏，愿更庄严。右三处功德乞修。沙门某敬白。
总持和南。仰承出天台，已次到剡石城寺，感患未歇。菩萨示疾，在疾亦愈。但于翘诚，交用悚灼。今遣医李膺往处治，小得康损。愿徐进路，迟礼觐无远。谨和南。
贫道初遇胜缘，发心之始，上期无生法忍，下求六根清净，三业殷勤，一生望获。不谓宿罪殃深，致诸留难。内无实德，外虚名誉；学徒强集，檀越自来。既不能绝域远避，而复依违顺彼。自招恼乱，道退行亏。应得不得，忧悔何补？上负三宝，下愧本心，此一恨也。然圣法既差，自审非分；欲以先师禅慧授与学人，故留滞陈都，八年弘法。诸来学者，或易悟而早亡，或随分而自益；无兼他之才，空延教化，略成断种。自行前阙，利物次虚，再负先师百金之寄，此二恨也。而年既西夕，恒惜妙道。思值明时，愿逢外护。初蒙四事，既励朽年。师以学徒四十余，僧三百许，日于江都行道。亦复开怀，待来问者。傥逢易悟，用答王恩；而不见一人求禅求慧。与物无缘，顿至于此。谬当信施，化道无功，此三恨也。又作是念，此处无缘，余方或有。先因荆潭之愿，愿报地恩。大王弘慈，沛然垂许。于湘潭功德，粗展微心。虽结缘者众，孰堪委业？初谓缘者不来，今则往求不得。推相既谬，此四恨也。于荆州法集，听众一千余，僧学禅三百。州司惶虑，谓乖国式；岂可聚众，用恼官人？故朝同云会，暮如雨散。设有善萌，不获增长。此乃世调无堪，不能谐和得所，五恨也。既再游江都，圣心重法，令著净名疏。不揆闇识，辄述偏怀，玄义始竟。麾盖入谒，复许东归。而吴会之僧咸欣听学，山间虚乏，不可聚众。束心待出，访求法门。暮年衰弱，虚当开化。今出期既断，法缘亦绝。此六恨也。在山两夏，专治玄义；进解经文，至，为三十一卷。将身不慎，遂动热渴。一百余日，竞疾治改。际此夏末，虑有追呼，束装待期。去月十七日，使人至山，止留一宿。遽比萤光，早希进路。行过剡岭，次至石城，气疾兼笃，不能复前。此之义疏，口授出本，一遍自治，皆未捒简经论，僻谬尚多，不堪流布。既为王造，宁羞其拙，嘱弟子抄写后本仰简。前所送玄义及入文者，请付弟子焚之。天挺睿智，愿一遍开读，览其大意，余无可观。贫道灰坏虽谢，愿留心佛法，询访胜德，使义门无废。深穷佛教，治道益明；遍行遍学，是菩萨行。如来灭度，法赴国王。贫道何人，慧门凭委？欣然就尽，没有余荣。但著述延岁，文义不同，怅然自惭。生来所以周章者，皆为佛法，为国土，为众生。今得法门仰寄，三为具足，六根释矣。命尽之后，若有神力，誓当影护王之土境，使愿法流衍，以答王恩，以副本志。菩萨誓愿，诚而不欺。香火义深，安知仰谢。愿观泡幻，知有为法一切无常，会而不离，终不可得。唯当勤戒施惠，以挋四山。早求出要，岂须伤法，烦劳圣怀？莲花香炉、犀角如意，是王所施；今以仰别，愿德香遐远，长保如意也。南岳大师灭度之后，未有碑颂，前蒙教许自制，愿不忘此旨。南岳师于潭州立大明寺，弥天道安于荆州立上明寺。前蒙教影护，愿光饰先德，为作檀越主。贫道在世六十年，未尝作有为功德。年暮力弱，多阙用心。又香火施重，近于荆州仰为造玉泉寺，修治十住寺，并蒙教嘱彼总管蕲郡公达奚儒。僧赍教书至夏口，而蕲公亡，书未及赴，慈恩已足。愿为玉泉寺作檀越主。今天台顶寺茅庵稍整，山下一处非常之好，又更仰为立一伽蓝。始翦木为基，命弟子营立。不见寺成，瞑目为恨。天台未有公额，愿乞一名移荆州玉泉寺。贯十僧住天台守。乞废寺田为天台基业。寺图并石像、发愿疏，悉留仰简。泰平圣世，皇风整肃；菩萨净土，不可思议。切见诸州迭送租米，车脚皆三五倍，于公敛不多，私费为重，典章处分，别有深规。贫道不闲，忽言国式，辄谓无米之州，运送宜尔；有米之州，当地输送，则无此私费。管窥未见理，若于式有妨，请不须论；于事有益，愿为咨奏，使苍生庆赖。然国是王国，民是王民，加修慈心，抚育黎庶；犬马识养，人岂忘恩乎？昔闻齐高氏，见负炭兵形容憔悴，愍其辛苦，放令出家，唯一人乐去。齐主叹曰：人皆有妻子之爱，谁肯孤房独宿，瞪视四壁，自傧山林？以此观之，出家难得。今天下旷大，赋敛宽平，出家者少。老僧零落，日就减前。贯帐时，或随缘听学，或山林修道；不及帐名，虽复用心，常怀忧惧。此例不多，悉有行业，愿许其贯首；则是度人出家，增益僧众；炽然佛法，得何量功德。昔三方鼎力，用武惜人；今太平一轨，修文修福，正是其宜。又末法众僧，多行不称服尚、不挟人意，况扶经律？王秉国法，兼匡佛教。有罪者治之，无罪者敬之。起平等不可思议心，则功德无量。此等之事，本欲面咨；未逢机会，奄成遗嘱。亦是为佛法，为国土，为众生。若能留心，功德仰赛。临命口授，言尽力穷。期迫恋多，知复分说：大善知识，菩提为期！沙门某白。开皇十七年十一月。
菩萨戒弟子总持稽首和南。先师天台智者内弟子灌顶、普明至，奉去十七年十一月二十一日遗书七纸，手迹四十六字，并净名义疏三十一卷，犀角如意、莲花香炉等，跪对修读，摧振于心。舍利俨然，德音具在。迦叶狼迹，身证遥追；昙光天台，安禅近蹑。诚复如来双林，四部号恸，而涅槃遗教，法更殷重。况乎五百岁后，四依拯溺，深顺佛旨，居世同凡。将欲涅槃，现希有事；五品十信，已自皎然。弥陀观音，亲来接引。去德兹永，乃增悲恋。追悟今生，还庆夙禀。所恨净名经疏，不重亲承；由冀寻研，用补咎悔。追惟障恼，现机未发；逖听前闻，亦有成就。非徒悟有浅深，抑又时或早晚。佛灭度后，得圣巨多，道耀他方，明来晓示。在思即世，忽奉大师，良由夙缘，积曾亲近。爱覃来命，必垂影响。不舍本誓，笔迹具存；是用归诚，凭灵戒恳。跪受经疏、如意、香炉，虔礼西方，心口相誓。手探卷轴，最后殷勤。即于今月十八日，仍感瑞梦。是知济度，已降舟航。唯愿即日在宝池遥开莲华，令居净域，近溉浊心。世世生生，师资不阙。革凡登圣，给侍无亏。但义府钩深，遗文渊博。虽加策骀，终畏面墙。特希溉以醍醐，如出香乳；照以暗井，即显真金。然后仰藉神通，俯厉精力。别询明僧，奉扬法味。普共含生，作大利益。斯则弗违提奖，同登彼岸。最胜最上，就此为尊。灌顶所送最后净名义疏三十一卷，至，谨即装治，善书习读。逮旨尔前玄义，入文解释，付弟子焚之。即付还使，遣对烧荡。犀角如意、莲花香炉，远以垂别，辄当服之无斁，永充法事。今奉施瓷瓦香炉，供养龛室。遗旨以天台山下，遇得一处，非常之好，垂为造寺，始得开翦林木，位置基阶。今遣司马王弘创建伽蓝，一遵指画。寺须公额，并立嘉名，亦不违旨。佛陇头陀，并各仍旧，使移荆州玉泉。十住守天台者，今山内现前之众，多是渚宫之人；已皆约勒，不使张散，岂直十僧而已。所求费寺水田，以充基业，亦勒王弘施肥田良地，深蒙拥护。当年别资给行，送经一藏，依法为先师别供养具，钟幡香等，又施钱直，且充日费。鄮境灵塔，吴内石像，剡县弥勒尊仪卧疾之处，并使装饰，亦不仰异。荆州玉泉寺既是为造，理当异余道场。其潭州大明寺，荆州十住、上明寺等，先以敬许为檀越，无容复乖今诲。使制南岳师碑，即命开府学士柳顾言为序，自撰铭颂。所嘱僧有罪治，无罪平等。切以涅槃羯磨，经有诚文，正论治国，金光明品，住持三宝，弗敢坠失。又令加修慈心，抚育民庶；犬马识养，人岂忘恩？盖闻外书为教，仁尚恕物。内典居宗，大慈为首。在文虽异，诣理实同。不有君子，其能为国？不有菩萨，岂济含生？又以僧未贯藉，许其出首。适奉诏书，冥符来及，见机而作，所谓后天而奉天时。粮运转输，深关军国。前已表闻，所司未报。终当方，必期谐果。及承寄嘱，斯复能照他心，前来仰答，无违意旨。庶藉薰修，福祐国家。灌顶、普明，面引询访，具述遗形，宴坐宛若平生。转恨失时，不重餐义味。仰揆定力，如须弥峙。法腊云竟，切愿与迎。一到江阳，还入禅众；道俗接足，人神顶礼。即当奉送，复彼山龛，庶藉瞻仰，能开心目。深愿道力，不孤所请。虽厚恩申报，具在愿文；而实宜加护，实须酬仰。二僧今反，轻奉报书。远拜灵仪，心呜载咽。谨和南。开皇十八年正月二十日。
正月二十九日总持和南白。诸行无常是生灭法，诸佛及缘觉尚舍无常身。大师智者遗应迁神，哀摧抽恼，不能自胜。念当恋慕，追恸难忍。永矣奈何，当复奈何！侍者灌顶、普明二人，赍送别书、观心论、净名疏，犀角如意，莲花香炉，并智越法师一众启；见对增哽，德音若存。即遣条流，移神灵迹，祥瑞炳着，自述分明。舍利全身于今安坐，非证声闻小果，定入菩萨大位。素闻得法华三昧，方验不退法轮；面睹弥陀、观音、大势至，以宿命智反照。四部弟子岂不努力？自揆寡薄，无以申报；唯当敬依付嘱，不敢弭忘。应建伽蓝，指画区域，须达引绳，天宫即应。至金刚际，既有要道，当建缮造，一遵本意。昔宣尼去没，弟子守墓三年，子贡之徒乃至六载；况乎方置精舍，永树福基？彼现前僧，慎勿张散。但使谋道，何患无食？期取来生，西方非远；必若懈退，宝池极遥。今遣使人于佛陇峰顶虔诚忏礼，修福建斋，具如愿文，略伸鄙意。二僧今返，指此慰书。杨广白。十一月五日。
天台沙门智越一众启：司马王弘至，僧使灌顶、普明还，奉正月二十九日教，赐垂慰问，并宣口教，优访殷勤。谨对龛门焚香跪读，言理哀切，痛绝魂心。遣嘱累从，亡存戴荷。师在之日，常有诲云：今得寺基，为王创造，非尔小僧所办，别有大力势人。后当成就，恨吾不见寺成。尔时莫恻所由；今蒙缮造，方醒前记。冥相符合，不可思议。经藏法宝，出世舟航；诸佛所师，众生津导。永镇佛陇，依止受持。钟、幡、香等，施安供养；法鼓警悟，利益人祇。于僧法会，功德圆满。伏想幽灵，慈悲远鉴。谨于斋日，披读愿文；法席悚心，求入愿海。蒙赉斋粮，恩给田地。基业无尽，施命无穷。有待多烦，隆恩难报。教旨维是现前僧，不令张散。伏惟弘护事重，精舍将圆。同学门人，方凭依止。龛室俨然，何心违离？况垂严教，益惧丹诚。谨当克厉，倍加心力。但一众失荫，永远慈愿。追庆夙缘，还蒙复护。欣悲交至，临启涕零。谨启。开皇十八年二月十二日。
岁序推移，日月如逝；智者迁化，已将一周。追深悲痛，情不能已。念衷慕感恸，何堪自居？今遣典签吴景贤往彼设斋，奉为亡日追福。迟知一二。杨广和南。开皇十八年。
天台寺故智者弟子沙门智越一众启：典签吴景贤至，奉教为先师亡日设斋。僧众五百，一时云集。冥途虽隔，感应道通。越等不能灰灭，奄及讳晨。追慕慈容，悲哽稽首。抆泪衔餐，不胜荷戴。谨启谢闻。谨启。
僧使灌顶、智璪至，览十一月三日书，并陈灵龛应迹，现形放光。弹指流音，应念传响。斯实不思议力变化多方，感悟有缘，示希有事。慎终追远，感叹相深。在昔双林，示灭非灭；多宝独塔，俟时涌现。爰在狼迹，迦叶分身；乃至灵山，迦文留影。眉毫散彩，指端震室。岂非像教能度无边？是大因缘，闻善知识，永惟宿昔，获承师范。德音盈耳，神光在目。方凭灵瑞，系踵菩提。肃承灵诰，宣慰南服，山众法徒，同志为友。会成等侣，方舟航。岁暮凝寒，念皆道胜。天台名岳，海岸所推。修建大林，多惭重阁。三时设供，四事不周。想甘禅悦，以同法喜。其间敬德，信次相闻。今遣员外散骑侍郎张干威送僧使还山。于旧所设供，庶同甘露。能变粗涩，亦凭香积。证道融销，书不尽言。反此无悉。杨广和南。
天台寺故智者弟子沙门智越一众启：使人兼通事舍人张干威至，谨领前件物等，并皆完净。仍即陈罗先师舍利龛前，具宣来令，并唱施物。又千僧法斋。伏惟弘护殷勤，慈泽周至。香炉微妙，天匠庄严。洪钟和雅，震集凡圣。胜幡舒旆，疑悬梵宫。酥麨盐桃，请同香积。法衣净饰，无著离尘。毡物丰多，惊眩视听。千僧云集，布满山庭。爰降王人，光显林谷。奉对灵龛，必神通摄受；标拟众圣，冀愿海庄严。越等凡微，谬当恩沐。慈润重沓，难可克胜。合众虔虔，如履冰刃，不任戴荷之至。谨启谢闻。仁寿二年正月六日。
灌顶、智璪等至，在寺众来书。财施为轻，法门标重。檀波罗蜜，般若尊成。不具两缘，宁俱解脱？施者咸共忘言，理至迹指，宁复辞弗。杨广和南。
天台寺故智者弟子沙门智越一众启：伏惟殿下，睿德自天，恭膺储副。生民庆赖，万国欢宁。凡在道俗，莫不舞抃。况复越等，早蒙覆护。曲奉慈惠，不任悦豫之至。谨遣僧使灌顶、智璪等，奉启以闻。谨启。
天台寺故智者弟子沙门智越一众启：伏闻龙树迁化，天竺为立伽蓝；宝志云亡，梁国盛修开善。良由菩萨本誓，互相显发；凡是声闻，但知称赞。伏惟亡故和尚，具难思之德，作天人之师；安禅涅槃，示希有事。披按经律，千载一闻；妙德照彰，兴于圣世。伏惟尊师重道，爰缮伽蓝。建立之所，甚得山相。先师尝言，其地必待良缘，追寻此记，称会今日。即寺居五峰之内，夹两涧之流；堂殿华厂，房宇严秘。方之净土，用集神仙。成就已来，先师恒垂影迹。圣境虽遥，有感斯应。既兴塔庙，故显灵奇。爰示诸佛，咸同摄受。越等庸薄，谬齿门徒。仰惭栋宇，俯励心力。常于寺内，别修斋忏。恒专禅礼，庶藉熏修。奉酬圣泽，不任喜荷。谨遣僧使灌顶、智璪奉启谢闻。谨启。
天台寺沙门智越一众启：窃闻金轮绀宝，奕世相传；重离少阳，时垂御辨。伏惟皇帝菩萨圣业平成，纂临洪祚。四海万邦，道俗称幸。越等不任喜踊之至，谨遣僧使智璪奉启以闻。谨启。仁寿四年十一月三日，括州临海县天台寺僧智越等启。
天台寺沙门智越等启：使智璪还，奉宣正月十三日敕旨，并赐物五百段；谨即集众佛前，谨对使人如法咒愿。越等有幸，喜逢圣世。伏蒙慈敕，喜惧已隆。复领厚赉，恩赐弥重。窃惟轮王地水，已觉难消；天府妙物，宁恭受用？庶藉敕慈，又承佛力；罄竭心膂，道师遗训。专修礼诵，上答天泽，不任悚荷之至。谨附杨州使奉谢以闻。谨启。大业元年三月十七日。
自到灵溪，泰然心意；高低峰顶，振锡常游。石室岩龛，拂乎宴坐；青松碧沼，明月自生。风扫白云，纵目千里；名花香果，蜂鸟衔将。猿啸长吟，远近皆听；锄头当枕，细草为毡。世上峥嵘，竞争人我；心地未达，方乃如斯。傥有寸阴，愿垂相访。
自别以来，经今数载；遥心眷想，时复成劳。忽奉来书，适然无虑；不委信后，道体如何？法味资神，故应清乐也。玄觉粗得延侍，钦咏德音，非言可述；承怀节操，独处幽栖。泯迹人间，潜形山谷；亲朋绝往，鸟兽时游。竟夜绵绵，终朝寂寂；视听都息，心累阒然。独宿孤峰，端居树下；息繁餐道，诚合如之。
此寒山子所作楚辞也，今亦在集中。妄人窜改附兹，至不可读。放翁书寄天封明公，或以刻之山中也。
熹启上清泉老：每往，儿辈附问，黄婿得之，闻久时得书也。未暇写得，催写得转寄去未晚也。寒山诗刻成，幸早见寄。有便只附至临安赵节推厅，托其寻便，必无不达，渠黄岩人也。熹启上国清南公禅师方丈。
临海王都谏：复冯太史书不肖弟奔走风尘，逖违謦咳。往往于屠长卿所，得闻足下以菩萨身权现世界，独挈空宗，善护持诸法。恒思得一当足下者，未有其繇。年来枘凿世味，宦辙非心，辄思退处。青山白云，一瓢一衲，寻方外遗筹。而先慈奄弃，情绪荒迷。跣奔已来，跧伏郊坰。即城市阅月不一入。盖熏氛之厉属餍也久矣。今兹不肖于心性大事，即未能有所悟入。而生来七情颇淡，虽亦齿缙绅大夫后，然未尝以一旦机关嗜好之便。轻彼丹元。即仅仅不大堕落于鬼趣畜道，然亦挽寸茎而绝百仞之渊危矣。足下倘便度石梁、入雁宕，不肖当持钵相随，冀一开悟至趣也。辱谕光上人者，以妙峰法王相托，幸为转致。嘉币之致，荣施存殁。并用百稽颡于下。执事者覆瓿之业，是轮转种子，大可笑。附以助足下喷饭也。
冯太史：复王都谏书弟为营先人一丘，走苕霅间，雨后偶眺郭外青山。而光上人者以足下报书至，若从五色云中堕下。展读之，口齿俱香，两腋欲举，快哉如佐挥麈于天台赤城间矣。足下方负时望，何得遽言餐霞？丈夫处世，一龙一蛇不必有意。若弟者，自目坚瓠，无当于时，即蒙主恩，放之长林丰草间，以遂野鹿之性，故其宜也。足下自当以拯人慈物之为心，策大人之业，何作厌世语哉？弟年来好释氏书，于心性之旨略窥一二，须是实悟实证始得。欲进其道，大都从一念不自欺始；而以古尊㝛机缘语句为缘。世间说玄说妙之徒，如渴鹿逐阳焰，终无益也。今寄足下大慧语录一部，足下幸一观之，自有入处，如有疑情，不妨相见时为商略也。承寄惠佳集，侑以二币，秪领。妙峰座主具大辩才，得安法席，四众之幸，足下幸善护持之。光上人还布此。渐热，珍重！
王都谏：请妙峰法师书似此五浊世界之民，又生长海滨，习气相矜，昏迷大道，名为可怜悯者，非一旦夕矣。尊师多闻大慧，独了空宗，此间一二善信男子，洗心皈依，如火宅追亡，良非浮伪。而传光为之倡，欲不肖仆为之先容。倘尊师遂发菩提心，卓锡于天台雁宕之间，令濡首汩溺之徒，得闻钧天广奏，一跃彼岸，何啻以七宝布施！不肖翘首以俟，伏祈台慈。
冯太史：请妙峰法师解有门颂书武林一别，闻问杳然，不审比日道体何似？震旦国中天台种子，惟师一人，不可不自爱。倘药饵之暇，望一思有门颂注，惠教为感。即日秋序，凉风动帏，浮生过客，闪眼无常，我辈幸受法熏，倘一蹉过，与庸人何异？愿师珍重，作我辈津梁。尊恙良已，更祈振锡，以慰渴想。风便驰此，不多。
久别法座，注想为殷。午日养疴，入天台山中；拟造兰若，一听玄谭，以清俗虑。而淫雨如注，坐卧小楼者十日已，乃遣人问道履。知上人方登坛挥麈，说法于紫云、圣水之间，徒有黯然下山焉已。不佞两疏乞骸，未蒙允覆；只得勉向齐鲁一行，俟明春再作归计。方在怀念，辱手翰，跫然空谷，重以宗镜之赐，至读楞严玄义，上人传佛心印以救迷情，韫藉不可思议功德，亦不可思议，何幸也！戋戋不能成礼，聊道远忱，并附谢。
上人登坛说法，开悟迷途众生，功德无算。不佞深为山海诸横庆幸。乃抵家，百冗猬集；无能遣一介，握脱粟半粒，趋香积厨中作供具。至辱佳品之赐，则何当焉？然不敢不拜。容少间专致忱也。言下解缚，会中有人否？有则幸以相示。
前走天台山中，不获一晤，兹闻且闭关矣。仆又沾沾升斗，促装西行，未卜再会何日也。蒙赐，谢谢，令师窀穸，定于何时？小衔篆额，并附上。
海会寺今涓中秋佳节，敦请大法师登莲华宝座，演说首楞严经。一真破妄，明了义于觉皇；七处征心，现尼珠于大众。搅长河为酥酪，变大地为黄金。有情无情，人非人等，均沾法旨，并证真如。群情不任恳切皈依之至！
法师讲经，甘露洒心，金抉眼，道俗同皈，人天来听，不慧得入莲华座，领无上妙义，三生致幸矣。顷乃以小女分娩，往一看之，卧内体受秽恶，恐为韦䭾所诃，不敢溷入法坛。凡夫无缘，良可叹息，故知爱河即苦海矣。敬撰得俗偈四章，聊写钦挹，临风神往。
不沾法乳，又八阅朔。沉沦苦海，何啻盲龟？虽达一切本空，其柰六根扰乱？发日白而事日繁，诚未知所税驾耳。造化弄人，可叹，可叹！乃者育公悯众生苦，发大道心；假钵饭于众香，迎法王于灵鹫。演首楞严了义，显常住真心。岂惟有识蒙恩？亦使无情获益。孤露若龙，欢喜无量。乞发慈悲，枉临敝邑。四众不任翘勤渴仰之至！
正我兄来，拜师手教，知忏期已满，法体轻安；三昧现前，不言可卜。再读，语语醍醐，言言宝筏。手书口诵，不能自已。因恨遇此良师，不能少窃余润；徒汩没于红尘苦海中，未知止泊，真可痛心！仰视土刹，已若隔十万亿佛土矣，何况极乐国耶？承委决疑行愿二门及五百问经，龙书实不堪登梓。平生所最歉者，非敢方命，唯吾师有以亮之。我兄还，肃此，附候起居。先得二首，词理纰缪，不足辱法眼，幸一目掷之。
屠仪部：致平湖陆太宰，为幽溪荐书久不奉大教，神驰可言。隆比刳心学道，苦志参宗，翻阅藏教，叩请明师大乘宗旨，颇有小悟入处。天台无尽法师者，嗣智者大师法衣，传天台四仪教观；无理不诠，无义不了。叩之如弘钟，探之如巨海。盖夙慧既明，藏教复熟，真烛昏之宝炬，抉翳之金錍也。东浙远迩，屡登讲席，灵蠢咸获利益，龙象无不皈依；独于吴中似未有缘法。隆念明公人伦师模、道门宗匠，岂可不知当世有此明德沙门哉？今幸其以缘事出游，特秉虔心，推毂门下。惟立进而与之语，倘道法果精，鄙言不妄，可作兴都讲，开示有情；广利人天，同除垢秽。明公之功德不浅矣！师居天台佛陇，即智师传法道场。名山俨然，灵迹犹在，向无大殿崇奉圣师。今欲募化人缘，创此胜事。明公为法，幸作檀波。劝化一言，其谁不信？主臣！主臣！
平湖陆太宰：请讲经书往年仆与蛟门沈公、赤水屠公等，共募建舍利殿。今将落成，住持无漏上人拟讲楞严妙经，以报答诸檀越。伏闻师道行纯备，内典精通。敢请飞锡育王，登坛讲演，缁俗不胜仰望。
四明杨太史：与黄邑林侍御，为幽溪护法书与丈不相闻问，且十余年于此矣。吾兄弟中如丈知爱，能得几人？乃令疏阔至此！衷情非不念之，实苦缠缚，扰扰度日耳。日者道况何似？想山中静摄，神王天全，大是乐境。第胸中经济，百不摅一，恐更须了偿簪绂中业债耳。不肖向以老母故，家居五年。己巳岁，为简书趣出，蹇命之人，行与祸会。昨春即遘先慈之戚，扶服奔归。今已届小祥矣，宛转草土中，如不欲生。倘从是溘先朝露，即期与丈握手，再叙生平，其何日之有？言之哽塞。兹因天台无尽讲师归，附此为候。其人戒律精严，经义了贯。此行原以讲经而来，兹归将复开讲于太平柳纂庵。恐庸俗凡夫不知皈向，或致陵，求丈破格一护持之。此大功德事故，知丈之不靳也。衰中不能作庄启统在亮原，不尽。
黄邑林侍御：请讲经书日承清供经籍之惠，感仰大慈，未可云喻思议矣。缅惟大龙道场将告成事，皆大欢喜。此之功德，其谁比隆师之力也？第教门宏演，契慕孔多，兹敝邑双云塔峰之侧瑞相禅寺，法足性超等，窃闻古刹重兴，焚修唯谨。顾念觉路尚迷，诸天玄远，敢会大众，皈依大师。矧此地为吾岩第一法界，乃者杖锡曾飞。虽非常住，却有夙缘，固知师不我靳。而超等犹惧善信未孚，福力浅鲜，更托不慧代匮宰官为容。倘蒙慈允，肯来开席，不慧当为护持。则紫阜双云之浮屠数级，将拔地柱天，即瑞相一。古佛堂未必不与祇园太子争胜也。若近世所著称，补陀诸名境，岂不隘视之哉？幸惟戒从，伫领法音，临楮曷胜县注？
屠仪部：致黄少府，为幽溪护法书隆窃伏草莽，雅闻老公祖，方今人伦标的，吏治冠冕。私心向往，钦挹有年。敝同年王太初数贻书，招不佞为台荡之游；揽结名山，乐观德化，神飞可知。乃以向平昏嫁事羁人，而王鸿胪亦驱车南去，遂辍裹粮。尝结念寒拾应化，智顗焚修，道场天台佛国乎，至今不乏名德沙门矣。隆从佛陇幽溪法师无尽灯游，此沙门精通三藏，力修教观；嗣智师之法衣，弘台宗之绝响。屡登讲席，开示善信，利益人天。不佞隆之从事佛门，赖此僧提诲多矣。兹赴黄岩方山净名讲佛法，所在时有魔事。阐提无赖，或有溷娆。非得宰官弘护，讲席不安。敢乞老公祖转致下情于署，黄岩事，老公祖发一纸，镇静此山，了此善缘法事。幸甚！感甚！手勒此笺，台亮万万。
屠仪部：致刘司理，为幽溪护法书山民顷入武林南山，与敝道友虞德园居士禅栖两月。方修出世大事，而东西边报，时入山中。狡夷跳梁，庙堂失策。野人虽结跏蒲团，亦未免漆室之忧。因相与抵掌海内真正大英雄、异日足负乾坤担子者，虞君首推毂台州理刘使君。使君气雄万夫，胸苞三略；且盛延揽豪俊，究心时务。今天下必有事矣，匡扶整顿，数必有归。如谢太傅之于晋，李邺侯之于唐，皆玄宰主张，非繇人力。民采近代士大夫之论，往往以此事属明公，明公努力。民以雕虫盗虚声海内，然生平抱负实有不止于此者，幸不为人知；岩栖谷饮，可得终老矣。民有方外法师无尽沙门，精通内典，严持戒行，为方今佛法龙象。山民参请有年，善信依皈甚众。近赴黄岩道场开讲，贻书不佞，求明公为法门弘护。仍望转属黄岩视篆郡公，同作大功德主，幸甚！山民仰明公千秋豪杰意气，故敢轻通此讯。主臣！主臣！
屠仪部：致周判府，为幽溪护法书不佞隆跧伏勾甬，距天台咫尺；相望明公风采声猷，私心钦注之日久矣。丈人若王鸿胪太初、王太仆楼峰，数招道民为寒明、石梁之游；蹉跎未往，山灵笑人。郡伯简公，隆同年同事司马署中岁。顷尝以一札侯之，且与订天台之约。寓书者为一沙门，想尚未达也。俟郡伯报书至，便杖履南行矣。子晋治桐柏宫，刘阮入桃源、石梁最深处，丰干、寒拾应化灵岩，智顗大师演台教佛陇。仙释胜迹，此土为最多，道民神往可言。佛陇近有高僧无尽传灯者，精通教观，力绍台宗；性地开明，德行醇白，法门领袖也。善信皈往，不佞隆亦师事焉。顷赴黄岩方山净名讲席，恐有魔阻，法席不安，求老公祖为三宝作大功德主，颁一禁谕，镇静此山，终此胜事。幸甚，幸甚！惟公祖人伦准的，大道宗盟，故不敢以未同自外。轻溷尊严，不任皇悚。
春杪得侍座末，与闻奥义，迷途之人幸藉津梁，为幸已大。又辱悯念哀悃，主持法事，使客死之魂归于故乡，沉滞之魄登彼乐土。则师实有大造于不孝，宁可为报哉？即师固以普度示慈悲，不以屑意；乃不孝凡夫之心，何能已已？别来又复三月余，谂知法从已归山中。白云红叶，清溪紫烟；遥想禅心，更增超旷。不孝扰扰尘中，日复一日。虽向往常切，而罪过日丛。近接翰札，殷勤指示，不胜惭愧。何时得更觌慈容，披领砭教，是庸愚之至幸也。上足去，附此为候。统惟鉴亮，不具悉。
阿师比来四大安和否？唯有跂慕。弟子鹿鹿尘坌，苦无善状，未知何所税驾。不识吾师，何以开示？四明故来多佳士，师法旨玄义，如须弥山王，慈云法雨，何所不被？弟子聋瞽凡愚，诸佛所最怜愍，师独无意耶？异日当肩瓢过赤城，三匝莲座，幸不惜一转法轮也。上足来拜，同归浮幻二书，如获牟尼宝珠；第不得吾师片言，内惧不为有道所齿，岂胜股栗？顷有白门之游，微行口占，长句奉怀，殊不成语。藤钵一事并往，傥晤朗初上人，为道相忆。
日望栝旋，为穷仙都之胜，不知入瓯也。众缘既集，胜事可举。善心人人本有，第以法喜神化，率未有不格心者。助缘护法须得本处宰官信士；已作五书，遍仗其出力。此可如愿，胜于他仗。熟计为便，故行之尔。道场不宜妇女混入，似宜戒严，惟加之意。更珍道体，为慰翔凤。庵得老成住持，以一通经宗者侣之，二能作务者供之为妙。可以相订，期毕而至，今不别招，无虚此愿。望之！
秋具尺牍，专力讯讲席起居，至则师已还天台矣。会东嘉人士道法筵之盛，甚慰。了心上人来，得手劄，更悉潮音一鸣，六种震动；第不知东廊阇黎有偷法者否？比正中比丘至，又欲屈上堂了玄义。此自美举，但恐维摩示嘿，断此葛藤耳。然为百松未究之绪，了此遂为壁观，亦无不可。冷暖自知，他人无能喻也。愚衷书在册中，不审师谓何？不佞再奉新命，有如登场戏剧，心已厌之。即当控辞翔凤仙都间，冀与诸善知识作期同出生死耳。比丘旋，草草不既。
法师久住名山，弘开法席，导引善信，广利人天。宝花缤纷，香供络绎，伟矣！盛矣！不慧久慕乐邦，尚沉苦海。虽熏修之念不忘，而攀缘之尘未断。追忆与师周旋时，于今未免退惰。所以转想巾瓶，皈依更切耳。舍利理公上来参便，布此为讯。理公佛法通利，高足白眉，再访名德，当大透悟。羡之，羡之！因风契结。
顷会知驻锡幽溪，兹闻又浮杯瑞龙之河，指蓬莱矣。公彼此去住，莫非缘法；乃不敏俗士，寒山盟左，初缘则甚怅惘也。望高明胜地，奚啻万百千丈上哉！惟是萱花蕨粉之惠，则香积妙莲在按，一切世味坐忘矣。即习静小楼，跬步不出，皆公教也。谢谢外，旧作书扇一柄奉寄，幸慧照一笑。逢甬东诸名公为道材也，当专修尺寸，谢小楼大作。造次不敢率尔附牍。
大师悯念浊世，随分津梁。侧闻大阐宗旨，弘宣妙谛；鸿思切窹，非复可解。忆去年飞锡下临，猥以凡夫，荷蒙汲引。而先太君冥福，庚叨普度，西方当必立证。恨慧心未朗，懵懵无知，竟不审作何品地。哀戚之中，百身莫赎；辄又念道力与作功德，衔感如恒河沙，算数譬喻所不能及矣。鸿从龆年，世味已澹。凡人间富贵福泽、名誉是非，差可不关其灵明，只此生死未了。近颇能持蔬奉律，先遵五戒之首，未度先期度人。捃集慈向，闻已达于尊听。谨奉呈览，教颇不谬于如来否？向辱委作讲堂大书，自知丑恶，阁笔许久。秘藏来云正虚颜以待，则鸿之逋负甚矣。偕二联并涂染以塞诺责，恐不可用以累万方观瞻耳。鸿方买舟北征，定省家尊，以诘旦发。冗次草率，具詹法从。伫候指教，启我愚痴。曷胜翘仰！
岁前接云汉令徒书，乃闻杖锡还山。拟今正乘闲走访，践石梁之约；又缘感恙，倦于屐履。岂山灵厌我凡夫而尼之耶？兹承翰惠，幸徼清福，为感良多。志草已成，梓完，希以副本寄教何如？
师王南吼，蚁子北游；万里相悬，未外遍吉，尊者一毛孔耳。况座下方举眉间白毫光明，四花六振，即无明为真明，三变千涌，以永嘉为嘉会若是。当不慧末弟与座下时相把臂，而半座风月未许他人分却也。顷在京师会达观老人，机缘甚偶。此老孜孜以开戒为念，适人主独于沙门一宗，有意作大檀越；诸当道中一时肹蚃，慕道者不下数十辈，放生戒杀遍行宫掖闲；但讲解称师者，未免枫落吴江之诮耳。得座下飘然而北，末弟愿以弘誓佐之，俾吾祖九旬之玄不闲南北，一何快哉！此座下于是必有夙愿，母俟余人之喋喋也。仰云为法门之谊，不远千里过弟，且有永嘉之行。敬附八行为讯，临楮莫罄欲语。
冯太史：请修法华三昧书去秋一别，忽焉至今；伏想法履，胜常为慰。去冬曾付一牍梓上人，为今岁忏期迎主法席。属时事有所韬避不果，投明岁忏期圆满，惟慨然临贶至祷。法华忏为诸忏中王，我辈誓毕生修习而胜果三期为之弄引。嗣当择胜地踵修，法门旗鼓，非师兄谁属？首事仲春，先期布此。秋暑未退，惟为法门珍护！谨疏。
武林虞司勋：请修法华三昧书象驾载诸珍，委兔窟；会与鹿豕游，且向狐丘，未能迎侍，殊惘惘。今日将力疾赴期闻教，中止此间魔佛同宫，八部散处他方，即一冯宰官复入新都矣。独藉乌龙君为之呵护，病居士安所逞支离一节哉？怀德畏威，愿不有虑！
祴花三十八趺，似隋宫翦彩之余。散之每鲜好不萎，当是所需也。沉速香各一瓣，鹊尾炉中导六牙香。象驾或可如愿，愿付典者。比正热，清众幸好安隐，少闲便操杵来充八部矣。愦愦言不多及。
雨浃日，堂中如待漏院，不成灌顶师耶？甚念之。速香四两，比前似多液，致充月朔之供。梅浆一罂，饮郭公泉用之。凉屩一承千辐轮，不借九承诸白足，六日旋绕，愿步步生莲花也。贫里人不当供养。开之先生解忏来侍，不慧同之矣，预白。
祝融挟炎威以当，大雄用雪山醍醐敌之，便退三舍，正尔不烦崇宁居偃月刀也。不慧令梓公从事矣。君家治病法门，助以水观，七军不尽没乎？诸师力战，定无坚垒；第挥汗成雨，难以灭火，不若理忏为强。一实境界，何事不摄？而必偏袒敷衽，使火攻者得其便也？幸转谕之，毋谓居士孱，示弱于魔。
日者河鱼腹疾，无由听麈谈。见净侣得通得慧之状，想自恣日不自恣，后月月圆，果乃圆耳。盖所三请者如此台志，若绀螺髻不容尸作花冠，疾间当施竹皮肉顶，终拂去矣。闻欲入诸方外人，俟剞劂时助涓埃也。闻有斗母书，思一证所授，即病未闲。他日以书来，以序往何如？委顿极草草。
邻山新粟，奉供诸尊者。不慧苦滞下，复以顽痰故，呕血作沉香色，未敢更劳丹元。与师期两日，不能成序。当先归志于天台，俟台星偕斗母同降，命笔未晚也。委顿草草。
呕血是口业报，向以斗易台之语，正口业也。血中无珠玑，呕出糠秕，为师前导，因藉以通忏耳。师志纵横奔泻，如石梁悬瀑飞流千丈，直作徐陵以后人语。隋宫女子翦青缯作牵牛花，不堪天人散佛头上也，罪似难忏矣。主臣，主臣！大悲千手眼援师而止，能俟不慧强起握手否？宛转一床，徒有驰想。
女归宁，不能似庞家灵照作无生话，直以振绪三盆，足手萦纷，绕我如蛾，未由飞出。看片帆即还山，殊怏怏耳。师异晨肇二女，安得㭊山羊脯惑净行沙门？春期当不留滞洞口也。望之维斗有母，不慧严事久矣。所许书诀，幸无忘。道贵食母，非女惑也。
不佞受书后善病，即人天果不能修，无论足下家法。且时事有所不可，辄来败人意，释门桓文舆尸矣。独游夏，以绮语全令人短气味，则本色道人，处幽溪而愈高明也。猊床在在可敷，何必黄金台畔？竟使波旬扼狮子吭，禁不得吼，禁又厉，则此曹之为矣。乃忏主独在禁外，足下无意乎？不慧虽病，犹堪花时舞手散花也。因梓公呈司成疏，遥三请焉。如法师冬日定归，易所谓用脱桎梏，以往内自讼而忏，始占无咎。与师辅车，讵患冲飙仆独轮哉？梓公行率尔奉请，从火云中望赤城，徒有内热。
闻病波旬退舍，大师领众入室矣。敬陈少供，惟摄受。幸甚！新茗初莼，雀舌未吐，雉尾欲张，盖见初心道人意耳。白粲五斗，以饭十大比丘。并祈叱致，少间当趋侍也。
夏日袭行冬夏二令，大师暨清众少病少恼不？不慧不胜凝冰焦火，病恼特甚。未能操杵，随八部通忏为难矣。雨中花一盘，供当雨花，幸敕乌龙君速敛鳞甲。春花证果，则花供养不绝耳。
火疾得凉稍解，而水榭蒸水气足，又且不仁所谓阴阳之患也。师居卑湿，久便思高明乎？故当候天晴涨落去也。陶家代有凤毛，不慧之疾，且不见龙象，况复威凤？为题字，得练裙乃堪纵笔，从蚊雷中展雀目鬼腕，作蝇头书，应伺闻耳。台志中一神求入，神名周凯，幸识之。
午余，乘人表兄未渡江，持反命度师尚斋开之所。今日纳上，其便西渡耶？开之先生定劝请终法华之讲，与不慧同心，宁忍半提，令额珠不全现乎？行潦阻舆，未得即侍。肃笺劝请，惟师终之，满梓公之愿也。箦上草草。
检得仙人神人事略二纸，俱灯下录。不能楷而又不敢草，匆匆不成字，烦史译耳。大抵师志中已有之，独桐柏一派为正一教，与智者分途而骋，皆天台之灵所护也。欲得其详，当觅本传录之。比日书简纵横，大不易检，逢早凉便检付史矣。寒山子事应附释门，惟尊意删裁。力疾草草。
欲造膝一谈，欬逆无时不作；遂与开之都成十笏，居待问人，苦矣。幸道驾尚盘桓，犹冀良晤也。病中录得仙人神人二纸，想多重出。至于司马子微一派，仙传极详，而旧志寥寥。眼昏手懒，无史可属，笔者不能尽录也。岳侯事见铁崖咏史诗，已录得，一二日奉览矣。王、金两孝廉欲通入行，恨病不得闲，柰何？俟间图之。
介公传慈旨，令取阃帅符为铸像津梁。不慧出枢府久，新帅故不相闻；而参游以下，讯东海未归，无可当介绍者。乞一手札，属不慧转致金中丞，可借手属中丞致阃帅，津梁易矣。闻前日海门之警不一。自非杯渡，不易乘槎也。谨俟。
顷三嘱中丞，公复书云云，亦老成之见也。古有销金人而为剑戟者，彼用借寇兵泥吾行，何词以对？幸少须臾，俟总戎至，如中丞指可也。十七吉朔且移置江上，是日中宫为招摇，震巽为摄提，轩辕东南之行亦未全吉。他日总戎或许艨艟利载，虽无顺风，彼岸可登矣。午日讯归，度未晚也。出浴目昏，草答不多及。
不慧喉舌俱糜，腓趾欲挛，无缘追随八部久矣。说法今第几卷？想不待劝而终副四众之望也。铁佛行不？此时中丞左迁，海防加肃，当异梓公归日。总戎夏至旋师，似应取符而往，乃无咎耳。菰二百荄饭净人，乞入之，少闲且侍也。
像移江壖不？且莫谢傍人。总戎之归符可致，艅艎未可必致也，幸酌之。暑未小而辄大，节序几紊。净人仆仆，或当稍节乎？邻魔诈言涅槃，今定何如，并一讯强软之状。笋、枇杷二器奉供，余不多及。
火令大不宜于火疾人，无论畏褦襶客，如祝融荧惑，即寸丝尺缕亦抵去，真成牛马走矣。翻得展簟卧检书，又检出仙人及隐沦士，继进求益，仙人何必玉霄降神？即飙车倏经，亦当列于方外。若吕岩之黄鹤楼、演福寺何尝久停鹤驷乎？至今吴楚之乘不能遗也，不慧所以求益矣。若隐士寥阒，儒流厚颜，欲从仙传分之；彼褚伯玉、徐则、张伯雨诸君转称东方洪崖之隐，彼亦甘之矣。惟师总裁焉。锡何时飞？有二求系六环上，致两檀越，既入法界，讵是未同之言也？一苎、四帨、双鞋、三诗，且供且忏。十帨十箑，供十净友。拭我惭汗，措之清凉耳。幸慈指入之诘，朝得露花雨叶，或能侍承未尽之论也。仙史四帙录过，求归蠹肆，其侣候焉。卧作书草草。
早凉，检得仙传四册，奉书史分录之。二书多帙，无使为不全之物也。正一派是田虚应至闾丘方远为一家；寒山子似志中已有，当另立一名称入纪传，纠道士之失可也。三洞尚有编珠墉城、甘泉七签等书，未尽检，师犹可委之异教。一二日后，或能一面尽所欲言。床上草草。
四明周太史：请讲经书尝闻西方教主独称无量寿尊，安养净邦。聿显莲池胜会，金台九品，不外一心正愿，往生无劳弹指。第凡夫溺于尘障，眷恋娑婆；慧性浊于昏波，难逃轮转。是以释迦文佛广示一十六观之门，弥陀如来弘开四十八愿之法，使贤愚同臻彼岸，善恶共出迷途。修行捷径莫逾于此。兹者阿育王寺舍利宝殿住持理公，欲启法筵，阐扬净土。若非老㝛之尊严，曷遂人天之瞻仰？敬用奉迎，先此驰报。盖闻法师圆融妙观，常运无缘之慈；拔济郡生，定纳有待之请。临楮不胜惓惓。
陶司成：请讲经书恭惟大法师宗说二通，行解两足，接天台已坠之正传，获法华殊胜之三昧。浙之东西，人无缁素，咸沾溉法味，称甘露门。独禹穴故墟，密邻筹室；众生薄福，未被圆音。兹以冲庵上人推让之诚，洎阖郡僧俗翘勤之愿，瓣香䖍请，白簏将临。生夙亲道韵，仰赞胜缘，岂胜欣抃？敬附短函，奉迓中锡。惟惠然时发，以慰四众。幸甚，幸甚！又法席宏启，海众骈集。宜求静域，以安众杜非。阛匝之间，虑生得失。大善白塔，惟法师实命之。并请！
陈主政：请讲经书恭闻大师妙悟三乘，勤行万善；冥探宗极，广辟度门。畴虽未获参承，而慕德向风，皈依恒切矣。兹者净行比丘，信心檀越，佥欲倾聆玄咳，瞻仰慈颜；启大善之戒坛，演法华之妙义。仰祈大师悯念众生，特垂矜允；法驾光临于秽土，慈航普度夫迷津。感戴何深，功德无量！
刘春元兄弟：请讲经书当今拥紫法座者，皆是求高抬眼孔。稳踏脚根者为谁？维是大师。芳名耳食久矣，昨一识荆，拈花妙义，满盘应现；莫逆在语言文字之外，大师真人天眼目哉，人天眼目哉！敝里大善古刹新建藏阁，向承冲庵禅师提示，一方愚昧颇知信向。今渠仰服大师特甚，欲攀法驾主盟，心更切于生辈。窃意人生会聚自有定因。冲庵师能推让无尽师，无尽师能使冲庵师推让，如此必越国众生有缘矣。况剡中三年阅藏之约，大师已俯允，三年中随缘住锡，政周、陶二先生随顺大师初心，而又况其桑梓地乎？贱兄弟荒陋，敢当檀越？然而沥沥此中不敢自隔于如来，亦既有年。仰惟慈悲怜悯，慨然辱临。越人氏幸甚！诸人天幸甚！
菩萨戒弟子陈静智稽首和南。十方常住三宝，幽显冥空，现前凡圣。伏惟法王法力，悯三界之颛愚；无漏无为，开一乘之奥典。深宗绝称，仰莲花以立名；实智难思，借宝珠而喻理。殷勤弘接，始则大事因缘；指掌言提，终令小乘解悟。接须弥，掷世界，未足为难；开秘密，导苍生，斯为勿易。天台顗阇黎大师，游浪法门，贯通禅苑；有为之结已离，无生之忍现前。仰屈来仪，阐扬极教，高轩层殿，广辟齐宫；圣众云集，仙郡雾委。俱奉传灯之曜，共挹悬河之流；法侣欣庆，神祇踊跃。弟子飘荡业风，沉沦爱水。虽餐法喜，弗祛蒙蔽之心；徒仰禅悦，终怀散动之虑。但日轮驰鹜，曦和之辔不留；月镜回轩，姮娥之影难驻。适启金函，便收宝轴。法轮辍轸，鹫岭之说何期？清梵停音，鱼山之唱方息。有离有会，叹自奚言？爱法敬法，潺湲无已。谨于今月十三日，解讲功德，仰设法会，并度人出家。又观音菩萨，法身大士，拯危拔难，利益人天。奉造灵仪，即日镕铸。用斯福善，上资清庙圣灵。又奉为即日至尊，愿御膳胜常，安德宫太后菩萨寝兴纳豫，皇太子起居万福，诸王诸主咸保嘉庆。末及弟子自身，并息谌等，内外眷属，一切因缘，寿命长远，身心快乐。唯愿显扬三宝，通达五乘。戒与秋月俱明，禅与春池共洁。生生世世与阇黎及讲众黑白，见闻觉知，恒结善友。恒将济度，还同智积。奉智胜如来，便以药王觐雷音种觉，或见生安乐世界，或处兜率天宫。俱荡三乘行，俱向一乘道。恒沙菩萨为伴侣，恒沙国土为佛事。得法自在，得心自在。同修七觉分，同趣三菩提。虚空有尽，此愿无穷。仰希幽显证明法界，怨亲同入愿海。回向萨云，若为无所得故。
沈仪同：请智者大师开法华经题疏仪同公菩萨戒弟子吴兴沈君理和南。窃闻大乘者，大士之所乘也。高广普运，直至道场。复作四依，周旋六道。仰惟德厚，深会经文，于五誓之初，请开法华题，一夏内仍就剖释，道俗咸瞻，延伫嘉唱，慈悲利益，不违本誓耳。谨和南。
隋晋王：请智者大师授菩萨戒疏使持节。上柱国。太尉公。扬州总管诸军事。扬州刺史。晋王。弟子杨广稽首。十方三世诸佛，本师释迦如来，当降此土补处弥勒，一切尊经，无量法宝，初心已上，金刚已降，诸尊大权摩诃萨埵，辟支、缘觉独脱明悟，二十七贤圣他心道眼，乃至三有最顶，十八梵王，六欲天子，帝释天主，四天大王，天仙龙神，飞腾隐显，任持世界，作大利益，守塔卫法，防身护命，护净戒无量善神。咸愿一念之顷，承佛神力，俱会道场，证明弟子誓愿，摄受弟子功德。窃以识暗萌兴，即如来性；无明俯坠，本有未彰。理数斯归，物极则反。欲愿当果，必积于因。是调御世雄，备历生死。草木为筹，不可胜计。恒沙集起，固难思议。深染尘劳，方能厌离。法王启运，本化菩萨。譬如日出，先照高山。随逗根宜，权为方便。如彼众流，咸宗大海。弟子基承积善，生在皇家。庭训早趋，胎教夙渐。福理攸钟，妙机须悟。耻崎岖于小迳，希优游于大途；笑止息于化城，誓舟航于彼岸。但开士万行，戒善为先；菩萨十受，专持最上。谕造宫室，必因基址；徒架虚空，终不成立。弗揆庸懜，抑又闻之？孔老释门，咸资镕铸。不有轨仪，孰将安仰？诚复释迦能仁本为和尚，文殊师利冥作阇黎。而必藉人师，显传圣授；自近之远，感而遂通。萨陁波仑，罄髓于无竭；善财童子，忘身于法界。经有明文，敢为臆说？深信佛语，聿遵明导。天台智顗禅师，佛法龙象。童真出家，戒珠因净。年将耳顺，定水渊澄。因静发慧，安无碍辩。先物后己，谦挹盛风。名称普闻，众所知识。弟子所以虔诚遥注，命接远延。每畏缘差，值诸留难。亦既至止，心路豁然。及披云雾，即销烦恼。谨以今开皇十一年十一月二十三日，总管金城，设千僧蔬饭，敬屈禅师授菩萨戒。戒名为孝，亦名制止。方便智度，归亲奉极。以此胜福，奉资至尊皇后，作大庄严。同如来慈，普诸佛爱。等视四生，犹如一子。弟子即日种罗睺业，生生世世还生佛家。如日月灯明之八王子，如大通智胜十六沙弥。眷属因缘，法成等侣。俱出有流，到无为地。平均六度，恬和四等。众生无尽，度脱不穷。结僧那于始心，终大悲于赴难。博远如法界，究竟若虚空。具足成就，皆满愿海。杨广和南。
智者大师：石城庄严弥勒像发愿疏稽首和南三世诸佛。伏惟法身无像，随机显现；净土不毁，人众见烧。沪渎浮来，灵塔地涌；剡山天乐，通梦陆咸。三处尊仪，表代三世；慈善根力，利益斯土。但年深岁曩，圣迹凌迟；诸佛影象若沦，众生善根无寄。讳㝛世有幸，忝预法门。德行轻微，功业无寄。谬为道俗所知，顾影羞躬，无以自处。上惭三宝，无兴显之能；下愧群生，少提拔之力。刻骨刻肌，将何所补？幸值明时，栋梁佛日。愿藉皇风，又承众力；将劝有缘，修治三处。先为兴显三世佛法，次为拥护大隋国土，下为法界一切众生。若塔像庄严，则绍隆不绝，用答佛恩。若处处光新，国界自然殊特妙好，则报至尊水土之泽。若见闻者发菩提心，则利益一切，种出世业。但久域此心，缘障未果。此际赴期西出，气疾增动。毒器坏瓶固非保惜。先以身命奉给三宝，谨听威神。若形命停留，能生物善，不污佛法者，伏听使乞早除差，行愿速圆。若命虽未尽，方多魔障，损物善根，污乱佛法者，岂须停世？愿早灰灭。灭后以诸誓愿付嘱后人，使经纪修立。乞三宝加建，速得圆满。前于佛陇金光明道场已发此愿，今重于石像再述愚诚。伏愿圣凡重垂摄受，谨疏。开皇十七年十一月二十一日。
晋王：遣使入天台建功德发愿疏菩萨戒弟子总持和南。十方三世诸佛，一切尊法，三乘圣众，上界天仙龙神。他心道眼，护持应现。畟塞虚空，无量幽显。切闻诸佛菩萨不舍本誓，为天人师，拔济含识；次令和尚阇黎代作宗范，引接后来，与佛无异。资敬之重，具在经律，不有明导，岂济苦海？匪报厚德，岂收福田？遗行可追，谨依佛语。菩萨戒先师天台智者，来逾剡岭，迁化石城。初闻讯至，哀情摧衄。敬惟胜行，逾满熙连。佛许临终，自说所得。今开侍者所书，巨有异相。称吾位居五品弟子，事在法华，十住信心，文具璎珞。于是空声异响，遍满山房，索披大衣，云观音来至，验知入决定聚，面睹弥陁，静摄迁神，安坐身证，久移晦朔，容相俨然。斯盖无量劫来檀慧具足，深护佛法，发起群生。非无显晦出没，其孰能于此欤？有始有终者，其惟圣人乎！设以辩才千万偈赞师福慧，终不能尽。夏初遣信到山，期法岁竟迎接，僧腊既满，尚疑溪谷，毒厉意取，气交霜雪，杯度镜水。及届剡下，便承卧疴，岂言信次？腾神净域，遂不获重音容，再咨法味。维摩义疏蕴而莫宣，良由㝛障根深，致违心契。已悔于前，须补于后。近于此州禅众旧居，虽仰为设会，并就天台指画之地，则造寺塔。而于彼山头陀之处，未获熏修。今夤览别书，嘱寄佛法不思议事，感叹铭衿无已之诚。今遣往于佛陇峰顶，集众结斋。愿承三宝之力，速达西方。智者证知净土记莂，生生世世长为大师弟子。未得佛前早相度脱，不弃缘感，弘到菩提。并乞众力为弟子忏悔，自从无明住地以来，至于今日，恒沙惑障，烦恼迷昏；五盖十缠，轮回界内。八万四千尘劳增长，愿凭积庆及兹功德，众罪霜露，慧日消除。众善普会，法雨洋溢。神通道力照蔼皇家，宝祚灵长覃被亿兆。开皇十八年正月二十九日。
皇太子：敬灵龛疏维隋仁寿元年，岁次辛酉十二月十七日景夤，菩萨戒弟子皇太子总持和南，敬告天台山寺先师智者全身舍利灵龛之座。粤窃闻民生在三，事之如一，皆资圣范，能遂贤功。颜不值宣尼，岂邻殆庶？尹喜不逢老氏，安致长龄？况乎乘般若之舟，望菩提之岸，弗有明导，岂至宝所？复因信俱次法城，所谓自利利他，人我兼利；师及弟子，智断具足。抑又闻曰，疏傅告老，太子赠以黄金；桓师退辞，家庭陈于丧服。斯并有为方内，少用报恩。岂臻无际空表，尽酬师力？弟子㝛植德本，早承道教；身戒心慧，蒙莹明珠；旱穗寒茭，尽沾甘露。虽复时流岁永，生灭不追；行住坐卧，伏膺如在。爰以景昧，谬齿元良；守器非才，升离多惧。复奉明诏，曩经作伯；暂辍监抚，还省宸方。瞻望天台，有如地踊。僧使续来，龛瑞重叠；多宝妙塔，如意分身；玉毫金光，分宵破暗；应念弹指，自室穴声。有一于此，已称灵显；四者难并，岂非希有？自昙光坐灭之后，道猷身证已来，兴公飞锡所不能称，灵运山居未有斯事。盛矣哉！是我大师证道之基趾也。至矣哉！是我良田之报岁也。诗云：无言不酬，无德不报。经称：知恩报恩，诸佛皆尔。近岁虽遵诫约，修构祗桓；多惭布金，止因山宇。庶同心净域，胜土庄严。幸僧众无亏，熏修不缺；冥力深扶，人功多愧。今遣员外散骑侍郎兼通事舍人张干威，送僧使灌顶等还山。于寺设会，稽首接足。十方三世，一切三宝，无量幽显，现前大众。以此功德，仰资先师智者，早证正觉。具如临终证现，以生安养；顷来留瑞，久现弥陀。踵武观音，连衡大势。眸东视，不舍娑婆。转睇南阎，弥怜震旦。沧溟巨海，尚不让于涓流；嵩华峻极，安苟排于微？敢陈薄供，愿垂摄受。当使无边法身尽承甘露，无量化影咸进醍醐。涅槃餐之不可穷，般若味之不可竭。尽我念力，遵我师道。消我烦恼，满我誓愿。现在未来长慧提拔，家国眷属俱入大乘。密往潜来恒垂影响，尘劳障累消除隐塞。究竟等虚空，圆满如法界。斯则大师胜力，诸佛荷担。弟子含慈，出如来藏。无离文字，以求解脱。文字之性，即解脱也。不着世间如莲华，常善入于空寂行。达诸法相无挂碍，稽首如空不可依。
皇太子：于天台设斋愿疏菩萨戒弟子皇太子总持和南。十方三世法佛、报佛、应佛，法身、应身、化身。诸佛所师，所谓法也。以法常故，诸佛亦常。佛常、法常、比丘僧常。世间皆空而实不空，诸佛妙有而实不有。不有而有，不空而空；至寂恬然，始名至乐。凡情獘报皆生极苦，迷之者则生盲晧首，得之者则罔像玄珠。弟子幸凭胜缘，微因㝛种，方便智度，生在佛家。至尊皇后慈仁胎教，有八王子日月灯明之恩，十六沙弥大通智胜之勖。加以昔莅淮海，钦尚释门。先师天台智者顗禅师，膺请江都授菩萨戒，由是开悟，归凭有在。而梦楹托讽，梁木先颓。合掌安禅，端坐示灭。于今数载，俨然若思。适现仪形，续放光焰。弹指之声，震于龛室。僧使报述，遐迩耸踊。皆由佛法僧力，感应相关。汲引含灵，故现斯瑞。肃奉明诏，暂辍监国；巡慰淮扬，衔吁毗黎；思报佛恩，少酬师道。以今大隋仁寿元年，岁次辛酉十二月十七日，谨遣员外散骑侍郎通事舍人张干威，到天台山寺敬设蔬饭，虽调八水，多惭百味。庶同纯陀之末供，有如净名之遥请。色香细软，遍满十方。欢喜甘餐，宁唯百亿？天仙龙神，并希云布。任持世界，尽望星罗。以智者之分身，纳师资之摄受。经称信为能入，智为能度，愿消甘露，咸济苦海。应变秽土，通同净国。天覆地载，长转金轮。七庙六宗，永安玉座。本支百世，绍隆万纪。男女缁素，皆染大乘。水陆空行，咸知佛性。须弥入于芥子，未足成难；食顷犹如巨劫，曷以为怪？井蛙不识江海，蚊睷安知鹏翼？以我今忏并乞冰消；以我今诚皆入愿海。发菩提心遍在诸物。菩提心者即是佛心。下度众生，上求佛果。不可以身得，不可以心得；以无所得即菩提心，无所得即是得无所得。稽首归命十方三宝。
导因寺东岩菩萨戒弟子陈子秀等稽首和南。窃以法门不二，理绝言忘。应病随机，假名相说。虽复常居寂灭，而广示威仪；不起道场，躬升自在。义谈广狭，迹现浅深。普是有识津梁，含生舟渚。论其汲引，莫不方便为先；语其提携，无非譬喻为本。宅中童孺，教三车而竞出；佣赁穷子，知粪秽之可除。仰惟禅师，居不测之位，怀普洽之心；道贯三通，智阶百法。辄欲奉屈，宣扬法华一部。展禽、邵伯，术小功微，尚复布政棠阴，宣风柳下；况复亲承三点，高修六度，必愿俯就倾诚，留心钻仰。汉皇白水，由昌大风；桑井可嘉，无容默已。庶令贵贱上下咸识一乘，大叶小枝等蒙慈润。幸使高源凿井，速见洪泉；醉悟昏迷，还知昔宝。辄述众情，罔知陈具。谨请。开皇十三载八月十日。
栖霞寺众保恭等和南。窃以瞻慕明德，灰管屡迁。展觐以来，炎凉甫隔。伏餐至法，用禀教门。定水澹而无涯，询峰高而不极。至如止观、方等之义，龙树、马鸣之文，莫不殚其理窟，究其冲妙。恭虽不敏，少游讲席；窥玩南北经论三十余年，求其奥旨不悟。观诸法海，寄在余生。所冀倾蠡，犹欣饱腹。然道安之遇澄上人便称北面，惠永之逢远上首即创东林。是知得奉胜人，须安胜地者也。恭虽疏薄，窃钦往彦。但所居栖霞寺，乃宋代明征君宅，僧绍之所建立也。镌山现像，疏岩敞殿。似若飞来，无惭踊出。若其林泉爽丽，房宇萦纡；桂岭春芳，云窗昼歇。自昔高行，是用游憩。故寺众齐诚，请延威德。惟愿傍观曩哲，爰降彼居。依经受用，必乘纳处。所有田园基业，具在别条。谨共开府士柳顾言，证成斯誓，庶金刚之域与鹫岭而长存，法宝斯传等鸡山而不灭。谨疏。开皇十五年八月六日保恭等疏。
吉藏法师：请智者大师讲法华经疏吴州会稽县嘉祥寺吉藏稽首和南。伏闻山号崔嵬，道安登而说法；峰名匡岫，慧远栖以安禅。未若兹岭宏丽，接汉连霞；浚壑飞流，冲天灌日。赤城丹水，仙宅隩区；佛陇香炉，圣果福地。复经擅美，孙赋称奇。智者栖凭二十余载，禅慧门徒化流遐迩。昔同寿英彦才解通经，法净俊神正传禅业。若非道参穷学、德侔补处，岂能经论洞明、定慧兼照？至如周旦没后，孔丘命世；马鸣化终，龙树继后。如内外不坠，信在人弘；光显大乘，开发秘教。千年之兴，五百实复，在于今日。南岳睿圣，天台名哲；昔三知住持，今二尊绍系，岂止洒甘露于震旦？亦当振法鼓于天竺。生如妙悟，魏晋已来，典籍风谣，实无连类。释迦教主，童英发疑；卢舍法王，善财访道，敢缘前迹，谛想崇诚。谨共禅众一百余僧，奉请智者大师演畅法华一部。此典众星之喉襟，诸经之关键。伏愿开佛知见，耀此重昏。示真实道，朗兹玄夜。庶以三千国土来禀未闻，百劫后生奉遵大义。筑场戒节，扸木将临。摇落山庄，玄黄均野。桂岩玉蕊，菊岸花荣，弥切声闻之心，颇伤缘觉之抱。吉藏仰谢前达，俯愧询求。竞惧惟深，但增战悚。谨请。开皇十七年八月二十一日。
宋元通法师：续经发愿疏昔陈隋二国师智者大菩萨，尝亲书方等经，唯一卷存耳。四明沙门元通谨习真迹，续书三卷以全之。又虑真迹岁久纸溃，仍书第四卷，预备其阙。复集智者所说方等、行法共成一卷。新故计六卷，永镇于天台之大慈焉。功已，敬法智者湖南道林寺造塔愿辞，聊伸大誓云：
沙门元通稽首和南十方三宝。伏惟先象弗朕，至言匪标；冥真绝思，济物安寄？稽首寂境靡得，极照忘知。万化任纷，一如弥湛。稽首落诠大道，诣旨玄章；肉骨神丹，昧岐真月。稽首拯危殒质，酬素混流；悠运弗谋，触情被泽。窃惟魄昏梦作，冥冥弗睹于朝阳；目眚花纷，眩眩不逢于神药。长叹四生之出没，修夜未明；痛思万有之浮沉，太虚数翳。欲证无身无土，须崇臣誓良由。故选香煤，细和顶血；继智者之真迹，全方等之灵编。集此殊功，冀严胜报。元通伏愿，余生若弃，恶趣永辞。归神明于宝坊，谢惑累于尘界。屈躬大觉，问道至人。尽真域以咸游，是法王而普供。耳历玄旨，心旋本源；相不存，万境俱照；四重愿海，常自沐神；十种度门，常当蹈足。高位阶于极证，大慧等于遍知。舒恒沙之音声，宣尘点之经卷。为调御者，作天人师。然后却入诸刹，普应群伦；化九界之众生，洗三种之大障。游无间狱，代以长然；生邪见家，诱之速离。随蠕飞之需，欲令应念以俱圆；咸销幻化之邦，永尽空花之界。元通又念，终以余缘，尚流诸趣；或因大罪，忽坠苦城。从教长碎百骸，亦愿即逢诸佛。尘尘处处，每与追随；劫劫身身，常为给侍。闻正法而大悟，荡细惑以还源。仰惟至圣以冥资，使众愿言而成足。脱二轮之逆运，树一志而弗移。会跻寂默之都，要居众伏之顶。谨愿。