有初生人，必本为孝。禀一德而莫与，及百行以称先。古道下衰，格言中晦。罔知为教，不得其传。或约法以禁民，至设科而取士。类生平所无知物，幸天下仅有其人。已久失之，可不哀也。近因净侣广探宝函，深思不报之恩，是为甚盛之举。以夫劝勉，特裁上仪。文字一开，善类四集。恻恃怙于罔极，等覆载以难酬。生祈禄算美增，殁冀神明升济。必众誓之不坠，仰至德之可凭。谨疏。
法事标名，总分为六十七节：坛前教诫法事分为九节，开坛请佛法事分为十四节，第一时竖宗立教法事分为十一节，第二时儒释兼济法事分为十六节，第三时真俗混融法事分为十七节。
坛前教诫法事分为九节：启白诸圣；道场大义；道场所祖；道场仪式；道场功德；道场合用；道场警策；道场劝勉；表扬咒水。
我佛广运悲心，发明孝顺；众生仰凭法力，普济幽冥。今遵仪范而阐扬，先约条章而教诫。是用启白上圣，庶几劝勉下凡。惟愿怜悯，密垂加护。
比丘众等伏闻情欲为身，凡辈皆违恩养；智悲行孝，如来已遂旨甘。人为天地之灵，生必资于怙恃；佛乃圣凡之主，孝尤动于乾坤。欲引导于方来，亦可遵于先觉。是故本师释迦如来初成正觉，先往天上以道谕母，还归故国说法化父，乃至父王顺世亲自舁棺。经云：尔时世尊思念当来不报父母养育之恩，为是人故躬自舁棺。
又如来入灭，摩耶从天而下，金棺忽开，母子相见。阿难问言：何故如是耶？佛即告言：如来为后世不孝之人故从棺中起，身毛孔中放千光明，一一光明有千化佛，悉共合掌向母摩耶。此乃如来遍为不孝之人说法化世明矣！且住世七十九年，说教三百余会，贵令为子者必孝，为臣者必忠，为君者必仁，为亲者必爱。
又云：方便以为父，智度以为母，则示菩萨修行之本也；无明以为父，贪爱而为母，则示众生轮回之本也。又于前世割肉养亲，出髓治病，是能行世间之孝；今成正觉说法化导，令得证入，是能行出世间之孝。法门广大，孝道圆明，而世人冥然不知者，良可悲愍。今集而成文，名曰竖宗立教、儒释兼济、真俗混融释迦如来孝顺设供拔苦报恩道场仪文，启请、加持、偈章、赞咏，靡不备具，可传于世矣！昔考叔纯孝而施及庄公，今如来纯孝一施及一切。切宜自省，当念所生，报本奉亲，斯为允当者也。天地生人原以恩，人有父母两称尊。割肉代医酬罔极，出棺说法启晨昏。无身谁作三才主？有孝方开百行门。奉劝世人须自醒，释宗儒训古今存。
唐圭峰禅师，禅门宗匠，教海龙象。至于为亲应思报本，广探藏教，获遇盆经，遂造疏文，深究二宗之说。每岁中元日讲明孝行，以福双亲。时裴公相国喜师之说，故有吾常游禅师阃域之语。
又本朝慈觉禅师，单传心印，大唱禅宗。亦为双亲劝受大戒，修净土行。至于母氏临终之日，灵验昭然。禅师喜不自胜，遂秉笔迹书孝行录一百二十篇。书成，大地为之震动。
又明教大师，真吾门法匠。为明道眼，历遍丛林。恨不再见母氏，哀号惋切，报效无门，力著孝论一十二章，示其心也。发明如来大孝，兼证儒者之说，殆亦尽矣。开封侍读王公素上之，有旨下翰林考，时欧阳文忠公一见大奇之，遂闻之朝庭，特许编入大藏，兼赐命服加号。
夫三大士所述虽殊，是皆明其孝也。故感王臣外护，天地征祥。今述仪文，皆本于此，并检阅藏教摘取因缘，非敢以胸臆之谈徒欺诳也。又拟诸家仪范，皆本藏乘，如药师、寿尊、观音、弥勒之道场，皆我本师所赞之文；华严、涅槃、法华、圆觉之道场，皆我本师所赞之法。而世人能依佛说，不知佛行。能敬彼佛，先敬本师。又见世间凡设道场，多为父母，为无仪范，故假旁求。今既有文，是为正辙。奉劝孝子，可力行之。
报恩海会佛菩萨孝子首重是彝伦，孝有所祖规范真。昊天广大恩难报，藏教分明语最亲。侍读欧阳皆奉旨，圭峰慈觉再来人。留将录论非胸臆，知念劬劳福自申。
此道场仪分为三时，盖取始于事亲，中于事君，终于立身。亦表天之经也，地之义也，民之行也。故于第一时中叙如来双行世出、世间之孝，于第二时中叙孝子单行世间之孝，于第三时中叙孝子单行出世之孝。又第一时下报本奉亲，第二时下礼佛放生，第三时下赞礼作观。一一各冀谨严，庶希感格。唯作观之际，切须五体投地，三业归依，身不动如须弥，心澄湛如止水，专注想念万劫亲缘同会道场，尽蒙济度。如有轻忽不信，懒惰睡眠，自招殃咎。正作观时，不劳入会。其余宣疏请佛，行道诵经，结界放生，施财施食，请依科式如法行持。自利利他，功德无量。
各发恭敬志诚心从来仪式有规程，须以三时作证盟。欲知出世并入世，更揣单行与双行。作观谨严思济度，诵经心口要真诚。放生未了财施去，难报高堂顾复情。
此道场中所供养者，总而言之，则三世十方一切圣凡而已。别而言之，则于父母，孝子之中曾受其劝化，故宜专礼。所有名字如礼请文中指陈，此不烦述。如老聃告于上智，孔子告于曾参，是皆权现圣人，亦当礼请。经云：如来于净身中现五趣身，告阿难言：一切众生亦曾为如来父母。故今所挂下位者惟父母两帧而已，于左边画父，右边画母。于亲四边，分开五趣，庶知五趣所有众生皆是我等昔日父母。如是安置，则不亏孝子之心。若父母已亡，既安灵座，但平等供养，功德尤殊胜尔。若专为现在父母，亦于两向别为设座，请父母坐。于昼夜中获闻大法，熏成种智，此乃孝子慕如来之至养者也。
过现父母佛菩萨道场左右把香焚，两向从来各有分。五趣四边情更切，老聃孔子告犹勤。圣凡合处忘人我，名姓陈来检疏文。安置为何知不二？如来圣训总难闻。
凡设此斋，先置生命四十九数，或一百八，或不限数，不问飞沈皆可释放。又造五色彩幡，长四十九搩手，或随父母形量，写父母名而挂佛前，以表父母常在佛前也。又以净财安排五分，每分一百二十文。五分者，供养佛、法、僧、父、母也；百二十者，表孝行录中百二十门孝也。或有父母着不净衣服，或是未经着，皆可奉献。法华经云：名衣上服，价值千万，或无价衣，施佛及僧。此数者多见经文，非诳惑尔。而世人为幽冥奏纳，或不限数。又欲得上妙衣，方可堪之。如诸佛菩萨福德具足，世无以加，只以两文、三文奉之，岂表施心殊胜？然布施者，诚人情之难能也。人苟能其难，能其为善，不可至乎？语曰：如有博施于民，而能济众，可谓仁乎？子曰：何事于仁？必也圣乎？尧舜其犹病诸。盖言圣人难之，亦恐其未能为也；佛必以是而劝之者，亦释人悭吝之心故也。若悭吝之心未息，则布施之福不臻。又见国王掷衣与彼裸衣女子，衣才被体，业火自焚。如是至三，竟不能得。若专为奏禭衣者，彼果得耶？是不得耶！若已生于人天之中，则自有衣服庄严。若尚滞三途，纵得好衣，如何被体？敢明正理，宜切遵依。
大方便佛报恩经熏沐投诚建法坛，婉若在世日承欢。放生以数佛有训，布施将钱人所难。须信悬幡亡脱化，不然衣掷火摧残。儿孙若把悭来破，过去亲心永得安。
佛言：世间之人行二种行即得现报。一者供养三宝，二者悖逆二亲，于现世中便得苦乐二受。如阿阇世王犯杀逆罪，身生恶疮，投佛谢愆，重苦解除以得轻受，良可证也。又言：于父母所少作不善得大苦报，少作善事得大乐报。慈童长者之得失，可不思之？经云：末法之时，孝顺者少，背恩者多。圭峰云：富贵者荒于财色，贫贱者迫于饥寒。此乃烦恼无明使之然也。我今警策大众，各各追念所生，恭恪一心，端庄三业，皈命三宝，奉事双亲。或发菩提大心，或修菩提大行；或兴大愿，或运大悲。念念精专，心心勇猛，切勿耽荒放逸，掉举昏沉。天地降灾，悔何所及？
报恩德菩萨摩诃萨警策原从一念生，香灯掩映法坛清。钦尊三宝神偏凛，悖逆双亲报不轻。阇世悔心消积苦，圭峰诫语释无明。会须猛勇为佛事，福禄来临万事亨。
此方圣人，曰儒曰道；西方圣人，字之曰佛。如鼎足三，不可阙也。虽然为善不同究竟，同归于孝清净法行。经云：吾遣迦叶示为老子，又遣净光童子示为仲尼。老子曰：吾师化游西竺，善入泥洹。孔子曰：西方有大圣人，不治而不乱，不言而自信，不化而自行。荡荡乎民无能名焉。且三教圣人何故如此相是？后世学者何故如此相非？君不见明教大师云：人情莫不专己而略人，是此而非彼，非过则争，专过则拒。君子通而已矣，何必苟专？君子当而已矣，何必苟非？或曰：儒教存中庸，老教存道德，则性命之说着矣，何必俟佛而明？答曰：中庸乃性之造端，欲人知也；道德与性命之指深，欲诸人也；佛教尽性命之圆极，欲人究也。故今遍举佛者，俾令我等父母德道之极故也。伏望大众消磨彼此之见，泯绝是非之情，以一乘之教门，酬二亲之罔极。更望大众，互为主伴而表率之。
皈依海会圣贤众欲垂劝勉仗诸天，为想高堂结佛缘。三老化身皆助释，一乘妙理定宗禅。指迷始破众生惑，笃孝当为明教先。遵奉大师应有戒，是非消却道场圆。
伏以诸佛从真如海，起大悲心；众生入尘劳门，由烦恼障。所以现身现土，莫不利物利人。显教则十二分经，总持乃一切密语。持诵之者，观想之流，或见或闻，或信或受。则乃背尘合觉，如还丹点铁以成金；决然入圣超凡，若片幡遇风而至海。今兹胜会，普度有缘。四生六道，感应而来；十地三贤，混融无碍。法事所务，咒水为先。凭仗伽陀，即成甘露。灭瞋心之业火，润功德之丛林。洒道场则浊秽顿除，沾会众则尘劳解脱，变饮食则法喜禅悦，化黑暗则智慧光明，然后悟法水之真空，登菩提之妙座。报恩法会，所谓广大胜缘，普与含情同归华藏。报恩胜会启坛场，密咒醍醐甘露浆。安息飞烟云雾卷，兰膏发焰慧灯光。缁流济济皆精洁，贤圣巍巍尽赞扬。法雨满空甘露洒，道场何处不清凉？
一钵寒泉，蠲除热恼，功勋莫可量。注想曹溪水，别来几度春光。灵源湛寂，灌清净醍醐甘露浆。霏法雨，杨枝洒处，遍满坛场。
普愿沾濡，使含情皆蒙出苦乡。饿殍焦面，了悟自性真常。我今法会，仗密语伽陀咒赞扬。周沙界，无人无我，尽获清凉。
观自在菩萨行深般若波罗密多时，照见五蕴皆空，度一切苦厄。舍利弗，色空故无恼坏想，受空故无作想，想空故无智想，行空故无识想，识空故无觉觉想。何以故？舍利弗，非色异空，非空异色。色即是空，空即是色。受、想、行、识，亦复如是。舍利弗，是诸法空相，不生不灭，不垢不净，不增不减。是空法非过去，非未来，非现在。是故空中无色，无受、想、行、识，无眼、耳、鼻、舌、身、意，无色、声、香、味、触、法；无眼界，乃至无意识界；无无明，亦无无明尽，乃至无老死，亦无老死尽。无苦、寂、灭、道，无智亦无得。以无所得故，菩提萨埵依般若波罗密多故，心无挂碍。无挂碍故，无有恐怖，远离一切颠倒梦想苦恼，究竟涅槃。三世诸佛，依般若波罗密多故，得阿耨多罗三藐三菩提。故知般若波罗密多是大神咒，是大明咒，是无上咒，是无等等咒。能除一切苦，真实不虚。故说般若波罗密多咒，即说咒曰：
揭谛，揭谛，波罗揭谛，波罗僧揭谛，菩提萨婆诃。
第一时、开坛请佛、竖宗立教比丘稽首和南，谨白大众：今此道场欲报父母大恩，再于佛前重伸教诫。各各善思，奉亲报本。
伏闻三德之基，人伦为主；百行之首，孝道为先。是以太昊炎帝，谓之务本；武王周旦，称曰大哉。至如训子，忧于色难，示子游于知敬。先王奉法，乾象著名，哲后尊亲，山川表瑞。遂有青鹰合节，白雉驯飞，坟柏春荣，潜鱼冬跃。传之邦国，政令型于四海；用之乡人，德教加于百姓。况释迦佛五趣齐现，而大悲佛三会普收。婴儿引导于胜观，太子推称于胜日。月光月云母子互赞，药王药上兄弟现通，俱使出邪途，尽令归正道。必欲亲证小果，弥勒功能；母发大心，辟支恩力。目犍连饭持一钵，须阇提肉割三斤。海水为之波腾，须弥为之摇动。赕子误死，国王悲哀；德护着邪，童子几谏。光目女供僧则脱母苦于九泉之下，须弥多见佛则受亲记于大会之中。须知教光功越于恩光，法乳味甘于血乳，普使得全慧命，长保法身。无量寿佛已证菩提，由福焰王子顺理逆情之力；宝花如来今成正觉，实威德太子闻法赞佛之功。夫天上天下之尊，尚不忘于诞育；佛前佛后之子，安敢昧于生成？所以今日苦口叮咛，劝勉会中各希猛省，共报大恩，俾令历劫亲缘，得满十种利益。所谓得寿命故，获富饶故，离灾难故，值好眷属故，寿终不堕三恶道故，不生卑贱故，常受人天身故，得生佛净土故，乃至究竟出离三界故，成就佛果故。忆佛菩萨是人之子，我辈亦是人之子，佛菩萨度亲已讫，我辈今日何为？若愿度亲，当发菩提大心而为其本。向下叙述发菩提心因缘，伏愿大众各各志诚，如法谛听。
今此第一时开坛请佛、竖宗立教法事分为二十四节：劝发菩提心；劝发四心；参礼三宝；清净三业；薰香供养；洒净洁涤；净坛结界；散花行道；白佛叙意；叹佛宣疏；礼请上圣；启祝圣贤；召集神祗；竖宗立教；儒释以孝为宗；明孝所因；正明苦行因缘；返生慰劳；因孝成佛；方便化导父母；为父母转大法轮；究竟奉亲；普劝大众；赞十种恩。
夫菩提心者，即觉心也。众生本有，昧而不知。常兴无明，而供止住。菩萨由之广兴万行，诸佛由之而般涅槃。故华严经云：菩提心者，犹如慈父训导一切诸菩萨故；菩提心者，犹如慈母生长一切诸菩萨故；菩提心者，犹如乳海养育一切诸菩萨故；菩提心者，犹如善友成益一切诸菩萨故。佛报恩经云：菩萨摩诃萨知恩者，当发阿耨多罗三藐三菩提心；报恩者，亦当教一切众生，令发阿耨多罗三藐三菩提心。昔有转轮圣王已发大心，遂告五百太子言：汝真实孝子者，当发菩提大心。时五百太子闻是语已，感父母故，寻声即发菩提大心。今日今时，敢问大众：能为父母于此菩提大心，能发不能发？
能发。
既能发已，宜在坚持。纵遇热铁轮，此心无退转。
众等虽发大心，了知心体广大圆满，包含一切；森罗万像，皆现其中；父母宗亲，皆不外此。然不能起大方便作大津梁者，为体中缺用故也。是故重劝会众又发四心，庶令体用双彰，理行俱显。所谓四心者，即孝顺心、设供心、拔苦心、报恩心者也。且分为二：一约世间，二约出世间。且约世间者，为父母之教令，奉父母之甘旨，即孝顺心也；值父母之诞辰，延父母之寿考，即设供心也；进父母之医药，免父母之病恼，即拔苦心也；承父母之颜色，念父母之生成，即报恩心也。若约出世之孝者，息父母造恶之念，发父母作善之心，即孝顺心也；劝父母不舍成正觉之因，令父母不舍度众生之愿，即设供心也；于六趣中出父母分段生死之苦，于三乘中出父母变易生死之苦，即拔苦心也；非但度脱一世父母，必欲度脱历劫父母，即报恩心也。又如阿阇世造五逆罪，非孝亦非顺也；董黯报仇虽孝，非设供也；郭巨埋儿虽孝，非拔苦也；乐春不出虽孝，非报恩也。又忍辱太子疗父亦孝，亦孝顺也；福焰王子施佛亦孝，亦设供也；光目女子饭僧亦孝，亦拔苦也；净藏净眼回邪亦孝，亦报恩也。会众若能依佛言教，行佛孝行，当具发四心，具行四行。敢问大众，能为父母于此四心，能发不能发？
能发。
既能发已，切在行持。此心即是佛心，此行即同佛行。如此则佛不请而自现，神不召而自来，罪不忏而自消，福不求而自至。悖逆者自生敬爱，毒恶者必启慈心。若发无上菩提心，则指日可待者也。
佛是三界大师，法乃群生眼目，僧具六和上士，并为真净福田。背之则邪，顺之则正。我今皈命，建立道场。惟愿慈悲，加持覆护。
愿共诸众生，一心头面礼。
大众志诚心，同叹三宝偈：法身报身及化身，经律论藏甚深文。开迷化导阿罗汉，参礼南无佛法僧。
众等各运志诚，一心头面敬礼波罗蜜满足，净性觉智慧，胜心得成就，故号名为佛。
众等各运志诚，一心头面敬礼无染性清净，永离于世间，不观世五阴，常住名为法。
众等各运志诚，一心头面敬礼身心常无为，远离四种食，为世良福田，故称和合僧。
法不孤起，仗境方生。法随法行，建立法幢。法幢既立，必有因由。今此道场，宁无由致？先当入坛，清净三业；焚香洒净，净坛结界；散花行道，以为佛事。先当清净三业，三业论文，法师布露。
伏闻色身危脆，始从虚伪而生；六欲不迷，要会真空之理。盖为妄生十恶萦缠，业垢俱蒙，若非秘咒洗除，难使真金离矿。欲得一身清净，多身清净，方可登坛；顿令上根修行，中根修行，只教契理。净三业咒，振铎诵持。众等三业肃恭，六根庆快，请三藏法师，诵净三业偈：身口意业本来同，一念才迷失本宗。喝散障云无点翳，一轮杲日照当空。
伏闻才炷龙涎，非泛常之臭味；便同麝腹，有分外之馨香。要知五分法身，别是一般气息也。何用调和之法，又不因薰染之功。信手拈来，直穿透诸人鼻孔；从头爇处，聊表出檀那善根。庶机感格于圣贤，可以充塞于天地。氤氲无尽，空中结宝盖而低垂；纷馥有余，座上喷篆烟之缥缈。更凭神咒，以表信心。五分法身真妙香，人人具足露堂堂。无根树下亲拈出，供养如来大法王。
伏闻妙湛灵源，无三世十方之影像；真空性水，现六凡四圣之波澜。绕华藏世界而来，从阿耨达池而出。滔滔觉海，浩浩潮宗。何妨细洒杨枝，莫不普沾香水。洗心涤虑，如八德之清凉；激浊扬清，同一时之潇洒。更凭神咒，尽化醍醐。洒净有偈，今为举扬。八功德水自天真，善洗众生业垢尘。流入毗卢华藏界，个中无处不超伦。
大集无边弗留，一新宝坊；法华有谋皆同，三变净土。鹙子不如螺髻，祗园何异鹫峰？毫端中现一切道场，拂子上有三世诸佛。矧兹胜会，普彻上方。浩浩难思，放佛光于坛壝；重重无尽，如帝网之宝珠。更仗密言，庄严法席。聚沙成塔亘青天，举止分明在目前。法界道场潇洒处，自然涌出一枝莲。
域民不以封疆为界，有德则来；海众尽列华藏之都，无往不利。将奉佛于不可及之处，先遣魔于无何有之乡。便同宝地庄严，自有金刚围绕。九十六种惶惶破胆，千万亿众拳拳服膺。才闻振铎琳琅，莫不列堵清净。荆棘林中业火生，经由大地任纵横。金刚结出摩诃力，直向如来行处行。
桃花换却眼睛，不知谁悟？莲香穿透鼻孔，返被人嫌。仰天攀桂而来，拨雪探梅而去。更休问姚黄魏紫，也莫辨李白桃红。帝释勘破空生，二俱有过；天女簸弄鹙子，一向无端。如今开启法筵，且与拈提公案。翠浮霞彩，纷纷飘下九霄；浓剪白花，馥馥散来四座。一花五叶祖师传，浅白深红有万般。晏座岩前无法说，纷纷坠落紫云端。
诵梵相赞如来妙色身，世间无与等。无比不思议，是故今赞礼。愿共诸众生，一心头面礼。如来色无尽，智慧亦复然。一切法常住，是故今赞礼。
愿共诸众生，一心头面礼。如来智慧灯，同叹一切僧。能生三世佛，是故我皈依。
愿共诸众生，一心头面礼。
伏闻凝然一相，释迦不会而迦叶难传；大矣双亲，忉利归宁而迦维往省。人人法尔，佛佛道同。法身慧命，本自圆明。病眼空花，原来妄现。蕴贪瞋痴之业种，恼害所生；坠戒定慧之圣胎，甘为夭折。累劫改形易报，何时返照回光？此日今时报恩设供，比丘稽首和南，至诚仰告报恩海会诸佛菩萨，三界四府万灵，十方满空贤圣，今当第一时宣演如来行孝法门，开导人天觉路，伏愿诸圣不舍慈悲，加持覆护。愿此法音，周遍法界。凡见闻者，悉皆回光。依教修行，不违恩养，普及一切，同证菩提。
皈依大孝释迦佛百亿刹中号大雄，四王捧足诞皇宫。游城知苦观假幻，入骑雪山了悟空。阿耨乳恣金色相，菩提树下玉毫容。独尊十号天人主，开教源流刹海中。
已灭瞿昙，未生弥勒，像季法弱魔强。迷头认影，终日只颠狂。斗争人我坚固，毁正法，违背爷娘。华报现，三灾八难，苦海绝津梁。
我师龟鉴，报恩设供，火急回光，圭峰、明教、慈觉为提纲。世、出世间行孝，思罔极，正好承当。斯法会，难遭难遇，信手炷心香。
今此道场会主，即是本师释迦牟尼如来。先当总伸赞礼本师德业，然后运心平等敬礼众等。当礼拜时，如法应和。稽首三界主，大孝释迦尊。累劫报亲恩，积因成正觉。将永锡众类，应请演斯经。欲使报恩人，咸能酬罔极。
世尊功德难尽赞扬，具有疏文，谨当宣读。稽首和南，志心仰告真净法界海，微刹土中香灯告就，具疏虔诚礼请上位圣贤者。伏愿天花瑞像，巍巍堂堂而直下宝阶；白毫相中，灿灿烂烂而遍周沙界。一真独露，五趣皆空。凡我有情人，同证无生忍。仰冀觉慈，俯遂凡恳，和南谨疏。
经云：凡礼拜时，须得五体投地，先发大愿，然后作礼。作如是言：我今五体于佛作礼，为断五道，离于五盖，愿诸众生无坏五道，具足五眼。愿我右膝着地之时，令诸众生得证觉道；愿我左膝着地之时，有着邪见者令住正法；愿我右手着地之时，如佛手指着地，震动现瑞，证大菩提；愿我左手着地之时，于诸外道以四摄法而摄取之；愿我首顶着地之时，令诸众生悉得成就无见顶相。众生各各深会此言，发愿作礼。
志心皈命礼，法身不动，化现随缘。真慧日之腾空，实昙华之应世。二千年前为真孝子，三千界内作大医王。累劫报恩，忘躯命而难舍能舍；三祗成道，度父母而从生至生。并众苦于一身，火轮堕地；摄双亲于五趣，毫相绕身。说法九夏而安慰摩耶，身涌七多而摄受净饭。愿王报本，道力宁亲，大慈大悲大孝释迦牟尼佛。伏愿开为亲之方便，运同体之慈悲。摄受报恩人，同行出世孝。慈愍故，悲愍故，大慈悲愍故。
礼请圣贤礼拜能除我慢障，礼拜能感尊贵身，礼拜能灭七支愆，礼拜能生三业善。
今当礼请，报恩会上，诸佛菩萨，降临道场，受请供养。
诚心仰请，报恩会上，此法会中，一时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，一时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，一时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，一时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，一时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，一时礼请伏愿慈悲怜愍，俯降道场，为我报恩，作大利益。
上来礼请报恩海会诸佛菩萨，已沐云临道场。伏愿天眼遥见，慧耳遥闻，他心遥知，神通遥鉴，以大悲力，启无缘慈，怜悯有情，哀受我请，慈悲护念，降临道场，证盟此斋，充遍法界。愿此善力，广大无边，犹若虚空，具诸功德。
奉请已，一心皈命礼常住三宝。
经云：十方诸佛各告众言，释迦如来为诸大众说报恩经，为欲饶益诸众生故，为欲拔苦众生邪疑毒箭故，为初发心菩萨坚固菩提不退转故，为令二乘究竟一乘道故，为令菩萨速成菩提报佛恩故，为令众生念重恩故，欲令众生越苦海故，欲令众生孝父母故。又按陀罗尼经云：奉请释迦牟尼佛，当坐道场中。一心却坐，合掌瞻仰世尊，即以偈诵，三面赞说，顶礼捧足，即得如来加持护念。众等志诚，如法应和。南无佛智慧清净，那罗延力骨锁身。波罗蜜多六度行，大慈悲父常为人。
外坛拜召陀罗尼力信无边，普召含灵在佛前。由恐四生中漏落，更祈六道外招筵。净坛坐遣香云去，阴界遥闻宝铎传。愿自会中生乐国，不辞佛敕为重宣。
上来礼请诸佛菩萨，已沐降临。今当召集神祗，普伸津济。故修行地道经云：若有修行，见始终患。所谓地狱之毒，饿鬼之苦，畜生之恼，人中忧悲，天上无常，不可堪矣！又无始来，与父母违，兄弟离间。涕泣流泪，超于大海；饮亲之乳，逾于江汉。设积身骨，过须弥山。其髓涂地，可遍天下；其血流堕，多天下雨。或父哭子，或子哭父。颠倒上下，不可纪极。修行自察如是之厄，积功累德欲度一切。视之如父，视之如母，视之如子，视之如身，等无有异。为六道人，对苦无量。虽历五道生死之患，心不回动。行大慈悲，救济十方。免众想念，当如是观。五道众生，无非父母。今欲召集，发愿为先。今依大方广佛华严经发大誓愿，众等志诚，如法应和。
孝养父母，当愿众生善事于佛，护养一切。
见报恩人，当愿众生于佛菩提，能知恩德。
见背恩人，当愿众生于有恶人，不知其报。
菩萨遍观于六道，莫非皆是宿亲缘。普伸召集赴香坛，愿奉旨甘并法施。
唵。阿鼻娑摩耶。拔折黎。达啰啰吽。
唵。俱噜陀。娑婆提。婆那耶。莎嚩诃。
唵。俱胝俱胝。俱那哩遮哩。娑婆诃。
唵。阿诃滞伽耶。摩诃帝难陀。经底摩诃滞答鍐。娑婆素喃。娑婆诃。
唵。摩诃梵。摩诃耶。伊呬伊呬。娑婆诃。
唵。娑婆枳吒耶。伊呬伊呬。娑婆诃。
唵。莎婆提。婆迦罗。贺那。娑婆诃。
唵。俱摩哩吒。娑婆诃。
唵。娑婆者。陀啰尼。伽啰耶。娑婆诃。
唵。暮伽。迦履沙野吽。
唵。步步哩。怛他伽哆耶。
唵。萨婆薜荔哆。誐啰沙。伊呬伊呬。婆婆诃。
今当召请下凡有情，众等志诚，如法拜请。
香花一心奉请，遍法界中一切天仙道众，伏愿承佛神力降临道场，摄受报恩，速求解脱。
香花一心奉请，遍法界中一切人伦道众，伏愿承佛神力降临道场，摄受报恩，速求解脱。
香花一心奉请，遍法界中一切修罗道众，伏愿承佛神力降临道场，摄受报恩，速求解脱。
香花一心奉请，遍法界中一切地狱道众，伏愿承佛神力降临道场，摄受报恩，速求解脱。
香花一心奉请，遍法界中一切饿鬼道众，伏愿承佛神力降临道场，摄受报恩，速求解脱。
香花一心奉请，遍法界中一切畜生道众，伏愿承佛神力降临道场，摄受报恩，速求解脱。
香花一心奉请，道场会主二门四门历代宗亲，当斋亡者含灵等众，伏愿承佛神力云集道场。
上来仗佛神力，召请六道有情已竟，运动法乐，归坛奉安。我以大悲佛神力，召请冥阳诸有情。旷劫饥虚饿鬼等，不违佛敕来降临。
益闻一灵真性，本无去以无来；四大幻身，乃有生而有灭。虔爇信香，恭伸奉安。
香花一心奉安，遍法界中一切天仙道众、修罗、人伦、地狱、饿鬼、畜生道众。
伏愿灵通万物，心配三才。由五种之业根，迷一真之佛性。人身失却，趣类托生。轮回逼迫于多生，寒苦侵凌于万物。今凭大觉建设法筵，礼莲台而返本还源，不生不灭；闻正法而超凡入圣，无去无来。出娑婆之苦海，生华藏之玄都。面奉玉毫，亲蒙授记。
上来安奉已竟，大众志诚，称诵五如来圣号：
若人称念此名者，所生之处多饶财宝，离诸贫乏，所获身量。如净琉璃，人所喜见，处大众中有大名称。我等今日，与诸有情，得闻此经，愿罪消灭。
大般若波罗蜜经：一切有为法，如梦幻泡影，如露亦如电，应作如是观。
大宝积经：假使百千劫，所造业不忘，因缘会遇时，果报还自受。
大方广佛华严经：若人欲了知，三世一切佛，应观法界性，一切惟心造。
大般涅槃经：诸行无常，是生灭法。生灭灭已，寂灭为乐。如来证涅槃，永断于生死。若能志心听，常得无量乐。
小乘四谛法门：苦圣谛、集圣谛、灭圣谛、道圣谛。
中乘十二因缘法门：无明缘行，行缘识，忧悲苦恼灭。
大乘六度万行：布施般若波罗蜜，持戒、忍辱、精进、禅定、智慧摩诃般若波罗蜜。
皈依三宝：皈依诸如来、五智十身佛，皈依最上乘自觉真如法，皈依不退转大悲菩萨僧。
大众志诚心，同诵灌沐偈：我今灌沐诸如来，净智庄严功德聚。愿五浊人今离垢，同证如来净法身。
是诸众等人各胡跪，严持香花，如法供养。
比丘等伏闻明教大师云：养不足以报父母，而圣人以德报之；德不足以达父母，而圣人以道达之。道也者，非世之所谓道也。妙神明，出生死，圣人之至道者也。德也者，非世之所谓德也。备万物，被幽明，圣人之至德者也。且君子之所谓孝者，先意承志，谕父母于道，非真养者也。夫天下之报恩者，吾圣人可谓至报恩者也；天下之为孝者，吾圣人可谓纯孝者也。吾从圣人之后，而其德不修，其道不明，吾徒负父母而愧乎圣人者也。故知善天下，道为大；显其亲，德为优。告则不得其道德，不告则得道而成德。所以圣人辄遁于山林，逮其以道而返，德被乎上下，天下称之曰有子若此，尊其父母曰大圣人之父母。圣人可谓略始而图终，善行权也。古之君子有所为而如此者，吴太伯其人也。必大志可以彰大用，必大洁可以持大正。圣人推胜德于人天，显至正于凡向。故圣人之法，不愿乎世嗣。古之君子有所为而如此者，伯夷叔齐其人也。道固尊于人，故道虽在子，而父母可以拜之，冠义近之矣。礼曰：以冠而字之，成人之道也。见于母，母拜之。俗固本于真，而其真已修，则虽僧可以与王侯抗礼也，而武事近之矣。礼曰：介者不拜，为其拜而蓌拜也。不拜，重节也。母拜，重礼也。礼节先王犹重，大道焉可不重乎？俗曰：圣人无父。固哉，小人之好毁也！彼眸盲然而岂见圣人为孝之深渺哉？然天下以儒为孝而不以佛为孝者，是见儒而未见佛也。佛也极焉。以儒守之，以佛广之；以儒人之，以佛神之。孝其至且大矣！水固趋下也，洫而决之，其所至不亦速乎？火固炎上也，嘘而鼓之，其所举不亦远乎？故圣人之为道也，无所不善。圣人之善也，未始遗亲。亲也者，形生之大本也，人道之大恩也。惟大圣人能重其大本也，能报其大恩也。今天下之为道者，孰与于圣人也？圣人之道大臻，巍巍乎独尊于天下，不可得而生，不可得而灭也。及其应物，尚顺乎人道，不敢忘其母之既死，不敢拒其父之见命。故方其成道之初，登天先以其道谕其母氏。三月复归于世，应命还其故国，父于道，而其国皆化。逮其丧父也，圣人躬与诸释负其棺以趋葬。圣人所谓与人道而大顺也。是故当知，善固有其大者也，固有其小者也，固有其奥者也，固有其浅者也。奥道妙乎死生变化也，大善彻乎天地神明也。佛之道，其奥道者乎？佛之善，其大善者乎？故论语云：多闻，择其善者而从之。不其然哉？不其然哉？大孝瞿昙道最尊，都缘累劫报亲恩。三牲日奉非真养，万德身严乃本根。返拜不妨惊梵释，初行已解指乾坤。堪嗟我辈相违背，虚负劬劳血一盆。
诸佛设教，以孝为宗；菩萨修行，以孝为本。夫孝也者，有可见也，有不可见也。可见者，孝之行也；不可见者，孝之理也。理也者，孝之所以出也；行也者，孝之所以形容也。修其形容而其中不修，则其事父母之不笃，惠人不诚；修其中而形容亦修，其惟事父母而惠人。是亦振天地，感鬼神也。天地与孝同理也，鬼神与孝同灵也。故天地鬼神，不可以不孝求，不可以诈孝欺。故书云：夫孝置之而塞乎天地，普之而横乎四海，施之后世而无朝夕。又云：天之经也，地之义也，民之行也，至哉大矣！又孝也者，大戒之所以先也；戒也者，众善之所以生也。为善微戒，善何生焉？为戒微善，戒何自焉？故经云：孝名为戒，亦名制止。若有众生，持此戒者，孝心即是佛心，孝行即同佛行。故知孝之一字，众妙之门。慈觉颂云：佛以孝为宗，岩前古路通。微尘菩萨子，尽入此门中。即其义也。我闻佛语孝为宗，孝行原来佛行同。内蕴佛心遵雅训，外行孝行绍宗风。母胎集会真身露，父臆扪摸妄业空。多少知恩菩萨子，古今尽入此门中。
大方便佛报恩经云：佛在王舍城耆阇崛山中，与大比丘众二万八千人俱。尔时阿难入城乞食。有一婆罗门子，孝养父母，担负老母，亦次第乞。若得好食，仰奉于母；若得恶食，而自食之。阿难见已，欢喜赞言：善哉！善哉！善男子，供养父母，奇特难及。有一梵志亦是大众唱导之师，执着邪论，语阿难言：汝师瞿昙，自言善好，有大功德。惟有空名，而无实行。适生七日，其母命终。逾出宫城，父王苦恼。是故当知是不孝人。阿难闻已，心生惭愧。还至佛所，具陈上事。尔时世尊熙怡微笑，从其面门放五色光，照于十方一切佛土。彼诸世界诸菩萨众来至佛所，心生恋慕。佛摄光明，绕身七匝，还从彼入。阿难白佛言：世尊，事佛已来未见佛笑，笑必有意，愿佛说之。大众之中，有七宝莲花从地化生。是时如来即升华座，于净身中现五趣身，一一趣中有万八千种形类，现八千种身，乃至虚空法界不可思议众生等身。告阿难言：如来本于生死中时，于如是等微尘数不可思议形类一切众生中具足受身。以受身故，一切众生亦曾为如来父母，如来亦曾为一切众生而作父母。为一切父母故常勤修习难行苦行，不休不息。为孝父母，知恩报恩，故今速得阿耨多罗三藐三菩提。吾当为汝，略说孝养父母苦行因缘。是知如来行孝，不止一生。原其报恩，历尘沙劫。昔年因行既不可思议，今日果报亦不可思议。如来孝行有何因？一一如经为指陈。喜见婆罗供母氏，空惊梵志毁能仁。后薨王哭情虽隔，光绕莲花道最尊。若论我师非孝敬，谁于五趣现多身？
佛告阿难及诸大众：昔有国王生一太子，号须阇提，身黄金色。时宫殿神语大王言：罗睺大臣近生恶逆，不久至此。其王惊怖，抱持太子，即出进路，归投邻国。其王夫人，亦随王行。粮饷已尽，前路犹远。王与夫人举声大哭：云何今日，受此祸对？王欲小停，惧冤家至；正欲前进，饥渴所迫。王又思惟：不作方便，三人并命不离此死。我今何不杀于夫人，以活我身，并续子命。即便拔刀。太子白言：欲作何等？王实语之。太子言：何处有子啖于母肉？既不啖肉，子亦当死。何不杀子济父母命？王言：宁可丧命，终不杀子啖其肉也。子谏父言：惟愿父母莫杀子身，可日日持刀就子身上割肉三斤，分作三分。二分奉上父母，一分自食。父母听子，割而食之。身肉转尽，骨髓相连，寻便倒地。王即抱持，举身大哭：我等无状，横啖汝肉，使汝痛苦。太子言：已啖子肉进路至此，可于身中尽割余肉，用济父母，可达所在。尔时父母又复割之，随路而去。十方蚊虻闻血肉香，遍体咂食，痛不可言。太子即作誓言：今我此身供养父母，愿我父母常得余福，卧安觉安，诸蚊虻等皆得饱满，令我来世，得成作佛。愿以法食除汝饥渴，生死重病。佛告阿难：彼父母者，即今父母是；彼太子者，即我身是也。又忍辱太子者，知其父王身婴重病，命在旦夕，往告诸臣：父王困笃，今当奈何？诸臣报言：求觅药草，了不可得。太子问言：所求药草，为是何物？大臣言：正是从生至长不瞋人眼睛及其人髓。若得此药，即全王命。若不得者，命在不久。太子言：但使父王病得挼者，假使舍百千身，亦不为难，况我今日此秽身也。大臣言：如此之事，随太子意。尔时太子心生欢喜，即呼旃陀罗断骨出髓，剜其两目。尔时大臣即捣此药，奉上大王。王即服之，病即除瘥。问诸大臣：汝等如何得此妙药？大臣言：今此药者，忍辱太子之所办也。王即问言：太子何在？大臣言：太子在外，身体伤损，命去不远。王到子所，其命已终。王及夫人，举声大哭。即以牛头旃檀香木阇维太子，所有身骨，起塔供养。又经云：西天有鸟食人稻子，田主捕之，复剪其羽。中有一鸟，欲剪垂泪。主问其故，鸟曰：我母无目，不能自给，皆我求食而养。今无毛羽，母即饿死，是以故泣。主人语曰：汝可取稻还与汝母，莫为疑难。忽不见来，主怪念之。寻其居处，见在巢中抱母而泣。主人曰：何不取稻供母？因甚在此悲号痛哭？报主人曰：我母既亡，取食无用。主人遂将存亡二鸟而归。存者曰：我欲自死。主人放之，上飞数丈，投地而终。又杂宝藏经云：有一鹦鹉，父母俱盲，常采花果，先奉父母。时有田主，初种谷时而作誓言：所种之谷，与众生共食。时鹦鹉子采取谷穗以供父母，是时田主按行苗稼，见剪稻穗，忽生瞋怒，网捕鹦鹉。鹦鹉告言：先有好心，施物无吝，如何今日而见网捕？但田者如母，种子如父，实语如子，田主如王，拥护由己。作是语已，田主欢喜，问鹦鹉言：汝取此谷，意复为谁？答言：有盲父母，愿以奉之。尔时世尊而说偈言：又复重念作鹦鹉，取人稻谷养二亲。稻主执我生瞋恚，云何盗我熟苗稼？我即报言汝种时，愿与一切众生共。我今取以养父母，是故不名为偷盗。稻主即时生欢喜，我是禽兽汝是人。善哉鹦鹉有智慧，能怀孝养供父母。我从今去以稻施，任汝供养于二亲。如是过去无量事，无有苦行而不作。未曾有怀疲厌意，以求无上清净道。
吟偈正明苦行报恩时，谛听令人重怆凄。割肉阇提原是我，舍身忍辱更求谁？剪翊竟免西天鸟，脱网曾为鹦鹉儿。净饭摩耶今日看，方知有子大慈悲。
赕子经云：佛告阿难：昔有菩萨名曰慈慧，孝养父母，供侍师长。时迦夷国中，有一长者孤无儿子，夫妇两目皆盲，心愿入山求无上慧。菩萨念言：此人发意，欲学佛道，若入山者，或堕沟坑。若我寿终，当为作子。尔时慈慧，终其年寿，即便往生盲父母家。父母欢喜，爱之甚重，字曰赕。子至孝仁慈，奉侍父母。赕子十岁，白父母言：本发大意，欲入深山。岂以子故，而绝本愿？愿随父母俱共入山，侍养之宜不失时节。父母与子即便入山。赕到山中，种种丰实。时父母渴，欲便饮水。赕披鹿皮提瓶汲水。国王出猎，箭误中赕，正射其胸。被毒箭已，举身皆痛，即时命终。王心怖惧，即将数人诣父母所，具言上事。父母闻之，举身自扑，如泰山崩。仰天诉言：我子赕者，天下至孝，无有能过。一旦无子，俱亦当死。大王今者牵我二人，往子尸上。王即引导至于子所。父抱其头，母抱两脚，著于膝上，各以两手扪摸赕箭，仰天呼呼言：诸天龙神，我子赕者，天下至孝。于是父母俱出誓言：若赕至孝，天地所知，箭当拔出。时天帝释见是事已，来住赕前，以神妙药灌赕口中。药入口已，箭拔毒出，更生如故。父母闻已，两目皆开。王大欢喜，礼父母已，还礼帝释及彼赕子。赕与王言：欲兴福者，安慰人民，当令奉戒。王与大众，敬奉赕教。佛告阿难：彼赕子者，吾身是也。又佛报恩经云：善友太子入海采宝，留滞他国。未入海时养一白雁。尔时夫人往到其所，语其雁言：太子昔时常供汝，今入大海，生死未分。汝今云何不念太子？雁即悲鸣报夫人言：欲觅太子者，不敢违命。尔时夫人即自作书系其雁颈，其雁飞空至于大海，次第往到利师跋国，遥见太子，敛身而下。太子取书，拨封披读，即知父母追念太子，两目失明，寻即归国。父母闻之，欢喜奉迎。王与夫人目瞑，不见太子形容，以手扪摸，作如是言：父母念汝，忧苦如是。太子问讯起居事讫，即持宝珠作咒愿言：此宝珠是如意宝珠者，令父母两目明净如故。作是愿已，寻即平复。父母见子，欢喜无量。时善友者，亦如来是也。又闻萨埵太子舍身济虎，父母闻已，闷绝擗地，良久乃苏，即时奔至舍身之处。尔时饿虎食肉已尽，惟有骸骨狼籍在地。母扶其头，父捉其足，哀号闷绝，绝而复苏。时彼太子命终之后，生兜率天，天眼彻视，见前舍身，父母悲悼啼哭过甚，或能于此丧身失命，我今当往，谏谕父母。即从天下住于空中，种种言词解谏父母。父母仰问：是何神耶？天曰：我是太子摩诃萨埵。我由济虎，生兜率天。父母当知：有法归无，生必有终。生死常途，何独没于烦恼之海，不自觉悟？父母报言：汝行大慈，恩及一切。舍我取终，吾心念汝，荒塞寸绝。于是天人，复以偈句，报谢父母，父母于是小得惺悟。如上所述，皆是如来神智洞达，妙用难思。若不迥出常伦，安能反生慰劳？实报恩者，可不深思？回身三界孝慈深，悲救还生慰劳心。赕子更生天遗药，盲亲再见主倾金。采珠归国方饶益，饲虎生天解访寻。笑彼法华穷子意，舍身逃逝不归钦。
佛报恩经云：须阇提太子割彼身肉养父母已，即发誓愿：愿我成佛，以法施人。发誓愿已，天宫震动。时天帝释现太子前，谓太子言：汝舍难舍，供养父母。如是功德，唯愿生天耶？为魔王、梵王耶？太子言：我求无上正真之道。天帝释言：汝大愚也！佛道长远，久受勤苦，然后乃成。太子言：我若欺诳天帝释者，令我身疮，始终莫愈。若不尔者，令我平复。说是语已，身即平复。天帝作礼言：吾不及汝。会成佛时，愿先度我。今成正觉，皆由宿愿。又文殊白佛言：世尊，座中菩萨见佛三十二相，八十种好，端正无比，有何因缘得如是乎？佛言：我于世世喜燃灯于佛寺及师长父母前，用是因故，佛身光明，殊妙无比；我于世世随时花果上佛、比丘、师僧、父母，用是因故，花果见佛无不倾向；我于世世事师、父母，若见卧时不敢惊觉，若欲使觉当持音乐，或乃诵经而往觉之，用是因故，如来在内嘿然无声，诸天释梵持诸音乐而往觉之；我于世世有好饮食终不独食，若师长、父母饮食，终不减损而自食之，用是因故，如来虽无所食亦不饥渴，身亦不羸；我于世世奉上师长、父母舍宅、衣服、饮食，用是因故，诸天鬼神赍持世间所有珍宝，以用上佛。又言三十二相，八十种好，一一相好，复有无量百千种微妙相好，一一相好，皆是由我从初发心，坚固菩提，知恩报恩，修是妙行，是故今得无上菩提。视诸众生，犹如父母。以是因缘，得二种相：一者目绀青色，二者眼如牛王。无上依经云：我以种种供养父母，去来往反，勤行此事，以此因缘，得足下轮相毂网成就，千网庄严。若我于师、尊长起迎问讯，合掌恭敬，以此业缘，得二种相：一者手指纤长，直没节；二者其身方大，端正庄严。若我于师、父母扶持侍养，自手摩传，酥油膏药，按摩洗浴，得手足柔软，润泽细滑，掌色赤好，如红莲花。故戒经云：使我疾成无上正真之道者，由孝德也。然而因孝成佛，于理必然。若人有智，穷尽古今，方知如来历劫行孝。
伤夫梵志，依附邪宗，止见一生便兴诽谤。原其本意，其谤有三。彼云适生七日，其母命终，即第一谤也。言如来薄福，祸其母故。又云逾出宫城，父王苦恼，即第二谤也。言如来不告，抗其父故。又云是故当知，是不孝人，即第三谤也。言其正谤佛不孝故。向下引教，一一通之。宝积经云：佛言：迦叶，以何因缘，适生七日母氏命终？善男子，此是摩耶夫人命根尽故，非菩萨咎。菩萨先在兜率天时，以天眼观摩耶夫人命根欲尽，故来下生。又摩耶生忉利天，从虚空下到王宫中，语净饭王言：大王当知，我得善利。往昔怀胎，清净众生受于快乐。今生三十三天，还受快乐。彼乐此乐，一种无殊。尔时摩耶即以天身，还彼天宫。此即通彼第一谤也。又经云：佛言：我昔为王，有四太子。王尚未崩，四子诤立。王自念言：我今为王，欲得子姓。既有相伐，有不如无。吾不忍见，恐杀无辜，但当舍家作沙弥尔。是故我今慈心救物，遂得成佛，度脱天下。此即通彼第二谤也。又佛告阿难：我于往昔作如是言：愿于五浊诸恶众生，不孝父母，不敬师长，我于尔时，当成正觉。以是愿故，我所入城，多有众生毁骂于我。我于今者，以本愿力，为如是等诸恶众生起大悲心，而为说法。阿难言：如来应正等觉，荷担如是罪垢众生而为说法。佛言：如是如是。如汝所说。何以故？如来大悲之所摄故。此即通彼第三谤也。故大颠禅师云：佛也者，覆天人之器也。其视天下犹父之于子也。人若毁之，是犹子刃其父也。而诸菩萨常修悲智，以报佛恩。何况世人，不知恩德，反生毁谤，何其甚哉？世尊相好绝无伦，只为从前孝二亲。美馔名衣常奉给，慈心软语每咨询。托胎福母功难继，为子捐王道转新。罪垢众生俱荷负，如何只么毁能仁？
普曜经云：佛言：我初出家，与父母誓。若得佛道，还度父母。今得佛道，必当还国，不违前誓。又宝积经云：佛在迦毗罗国尼俱陀林，告优陀夷言：汝可入城教化父王。时优陀夷受佛教已，即入王宫，现诸神变。王见欢喜，便与释种来至佛所。世尊遥见，告诸比丘：汝若欲见三十三天游戏众者，当观释种。何以故？释种游行，与天无异。王到佛所，侍从围绕。尔时世尊为度王故，过于人上，在虚空中自在游行，诸天侍卫。时净饭王见其事已，作是念言：如来本不以转轮圣王生于顾恋。何以故？我今于此为人围绕，世尊乃有天人侍卫。即于是时，头面作礼而作是言：佛初生时，无人扶持而行七步，观察十方，我于是时头面礼足。后至村落阎浮树下坐于清凉，日虽西移，影初不动，我于尔时头面作礼。我今第三复礼佛足。尔时世尊为父王故，而说偈言：大王昔来于我所，实自初无信敬心。欲以轮王令我作，以四天下生恋惜。譬如本昔有神龟，随海水潮至陆地。其海潮水回还去，龟便坠堕深井中。井中旧鳖问神龟：汝本何处今至此？广智海龟答井鳖：我遇海潮堕此井。其海潮水回原时，我行迟迟遂不及。以斯我今失时节，坠此小井共汝住。井鳖复问海龟言：其海多少井中水。岂复宽广于斯耶？为大为小愿速说。广智海龟答井鳖：无智住人穿凿处。我于大海水中居，在彼经历多年载，犹尚不知海处中，况复了达其彼岸。如是大王都不知，我之神通威德力。欲以轮王四天下，世间势力恋惜我。我今现作法轮王，统领三千大千界。如法正治离刀杖，得于八部最胜供。
又摩诃摩耶经云：佛在忉利天欢喜国中三月安居，告文殊言：汝诣母所，道我在此。愿母暂屈，敬礼三宝。并以偈颂向母说之。尔时世尊即说偈曰：释迦大仙师，成就一切智。在于阎浮提，犹如千眼天。殷勤情渴仰，久欲奉慈颜。本昔王宫中，生我七日已。神升受天福，姨母长乳我。致得成正觉，应供度众生。今故至于此，说法报往恩。愿母与眷属，屈来到此处。敬礼佛法众，并受真净法。
尔时文殊受佛教敕，往摩耶夫人所，具以白之。摩耶闻已，乳自流出而作是言：若决定是悉达者，当令乳汁直至口中。作是语已，两乳流出，犹如白莲花，入佛口中。摩耶见已，踊跃遍身，如千叶莲花，日照开敷。即与文殊俱诣佛所。佛见母来，举身动摇，便以梵音而白母言：身所经处，与苦乐俱。当修涅槃，永离苦乐。摩耶闻已，长跪佛前，以偈赞曰：汝从无量劫，当饮我乳汁。故离生老死，得成无上道。宜应报恩养，断我三毒本。唯愿施慈悲，速令成妙果。孜孜觅便与寻方，见善双亲反激昂。膝屈父王离禁殿，乳流母氏在天堂。万般神变蒙天卫，千叶莲花向日芳。戏彩凡间老莱子，回心学佛道尤光。
经云：尔时如来为净饭王宣说六界差别法门竟，又白王言：大王，何谓佛法？大王，一切诸法皆是佛法。王闻说已，即白佛言：若一切法是佛法者，一切众生亦应是佛。佛言：若不颠倒见众生者，即是其佛。所言佛者，如梦见众生也。如实见众生者，即是见实际。实际者，即是法界。法界者，不可显示。但有言说，但假施设，应如是观。大王，一切法无生，一切法无灭，是陀罗尼门。何以故？于此一切法无动无摇，无取无舍，是名陀罗尼门。彼陀罗尼门无有相貌，无有自性，无可施设，无造无作，无来无去，无秽无净，无爱无憎，乃至非解脱，非不解脱。大王，应当以此法门，入一切法。大王，是色自体非曾有，非当有，非今有。受想行识，亦复如是。大王，色无所依，色无有生，色无有灭。受想行识，亦复如是。大王，如涅槃界，无有生灭。色乃至识，亦无生灭。譬如法界，无生无灭。色乃至识，亦无生灭。如是大王，一切法是如来境界，不可思议亦是如来境界，不共法亦是如来境界，不共一切凡夫境界故。是故一切声闻缘觉，不毁不赞，不得不失，非觉非不觉，乃至非可闻，非不可闻。何以故？彼法无有如是法可得扶举，可得推倒。何以故？一切诸法离自性故。大王，今可于此法中而安其心，深观此法，勿信于他。时净饭王即作是念：于诸法中无法可得，无有如是法，得证是法，号为佛者，诸法实不可得。王与释种，即时获得无生法忍。
尔时世尊复白母言：谛听谛听，善思念之。初中后善，其义深远，其语巧妙，纯一无杂，具足清白梵行之相。摩耶闻已，佛神力故，即识宿命，并以善根纯熟时故，破八十亿烟然之结，得须陀洹果，即起合掌而白佛言：生死牢狱，已证解脱。一切众生在于五道，皆由结缚。愿我来世得成正觉，当断一切此患根本。世尊，一切众生在于生死而不能知出要之道。佛言：众生所以不得解脱，皆由三毒致令生死。若人要求解脱妙果，宜断苦本。断苦本已，则离妄想。离妄想已，则无攀缘，不复贪着色、香、味、触，离我计着，及于我所。汝等从今可以此法互相开示，长获利益。汝等今者听我所说，我于过去无数劫来，为诸众生广修苦行，得成菩提。佛说法已，与母辞别，从天宫下还阎浮提。是知如来以法供养，俾令断结，得证道果。而世人但能真养，不以法味为甘旨者，岂可同日而语哉？偈云：有子超凡岂偶然？法轮为转化人天。如如法界原非动，念念攀缘徒自缠。颠倒见亡登实际，须陀洹证破烟然。同归寂灭餐甘露，后世忘恩未是贤。
佛在王舍城耆阇崛山中，光明炜炜，喻如日出，照明世间。时净饭王四大俱作，残害其体，喘息不定，种种疗治，无能愈者。告诸王曰：我命虽逝，不以为苦。但恨不见我子悉达。如来已知父王悒悒迟，今欲向终，要见诸子，告难陀曰：净饭王者，是我曹父，能生圣子，利益世间，今宜往诣，报育养恩。世尊即以十力、四无所畏、佛不共法，放大光明。其光照耀，内外通达。光照王身，患苦得安。王遂怪言：是何光也？脱是我子悉达来也。佛便入宫。王见佛来，遥举两手接足而言：唯愿如来手触我身，令我得安。我今最后得见世尊，痛恨即除。佛告难陀：睹王本时颜色端正。今得重病，端正何在？时王合掌，以偈赞叹。佛言：唯愿大王莫复愁悒，所以然者，道德纯备，无有缺减。佛即以手着父王额：王是清净戒行之人，心垢已离。今应欢悦，不宜烦恼。当谛思念诸经法义。于不牢固，得坚固志，已种善根。是故大王，宜应欢喜。命虽欲终，自可宽意。时王闻已，喜不自胜，即以自手捉于佛手著于心上。王于卧处，合掌心礼。无常对至，命尽气绝，忽就后世。佛告众言：父王净饭是清净人，舍此生已，生净居天。众会闻已，即舍愁毒。
尔时世尊已入涅槃，时阿那律见佛灭已，即升忉利，往摩耶所，以偈说之。摩耶闻已，悲泣垂泪而作是言：佛入涅槃，世间眼灭。昔日在于净饭王宫，始生七日我便命终，竟未抱育，展母子情。姨母乳养，及已长大，逾城出家。既成道已，开示慧眼，如何一旦便入涅槃？即与天女趋双树间，头顶作礼，而作是言：共于过去无量劫来长为母子，未曾舍离。一旦于今无相见期，呜呼苦哉，众生福尽。即以天花，用散棺上。尔时世尊以大神力，令诸棺盖皆自开发，合掌而起，身毛孔中放千光明，一一光明有千化佛，悉共合掌向彼摩耶，以梵音声问讯母言：远屈来下此阎浮提，诸行法尔，勿须啼泣。阿难白佛：后世众生必当问我：世尊入灭，复何所说？云何答之？佛告阿难：汝当答言：世尊已入涅槃，摩耶从天来下至金棺所。尔时如来为后世不孝诸众生故，从金棺出，身毛孔中放千光明，一一光明有千化佛，悉皆合掌向彼摩耶。阿难白佛：当何名此经？云何奉持？佛言：我于昔日忉利天上为母说法，今复在此母子相见，汝为后世诸众生故，次第演说此经，名曰佛临涅槃母子相见经，如是奉持。尔时世尊与母辞别，即便合棺。摩耶夫人悲泣即礼，右绕十匝，还归天上。众等当知，世尊以愿力宁其亲，众生以业力背其亲。愿力坚固，历万变而不差；业力虚浮，虽百年而何益？均是人子，岂无孝心哉？为法酬恩屡启端，方知究竟奉亲难。别离世数谁能免？悲智家风切好看。净饭一心呈玉偈，摩耶十匝绕金棺。此身坚密何曾碍？笑倒云门赤肉团。
比丘等谨白大众：上来依经叙述本师历劫以来，迄至今生孝养父母苦行因缘，乃至成佛，还度父母，令得道果。众等听闻，当生省悟。既省悟已，当正思惟。我等自无始来，不闻正法，不知恩德，常与父母互为冤仇，不复相识，反生残害。所以轮回长夜，永无出期。今自忖量，实生惭愧。谛观如来孝行，今古无俦，可不皈依？可不瞻慕？故北京奥法师以五家之孝，发明如来之大孝：且天子以爱敬自亲，不慢不恶他人为孝，以教流百姓、道光四海为益；佛以度脱父母及一切众生为孝，以恩沾九类、悲含法界为益。诸侯以不矫、不溢、谨节为孝，以守富贵、保安社稷为益；佛以无我无人、谦虚下意为孝，以圆福慧、不退转为益。乡大夫以服先王之法服、谨为言行为孝，以守宗庙为益；佛以服诸佛之定服、谨虑身口为孝，以守像法为益。士以敬事君长为孝，以保禄位、守祭祀为益；佛以皈依圣贤为孝，以成行位、绍继佛种为益。庶人以勤于农桑为孝，谨身节用、敬养父母为益；佛以勤修定慧为孝，以少欲知足、增长智慧方便为益。如是对办，一一超过，故名大孝。
又辩正论云：其孝有三：小孝用力，中孝用劳，大孝不匮。不匮者，即如来之孝也。回轩实相之域，凝神寂照之场。指泥洹而长归，垂法身而遐览。既乃母氏天降，剖金棺而演法。父王即世，执宝幢而送终。斯不匮之道也。且如世人暂放一子出家，其福资于九族。舍三恶道，报得生天。况如来累劫行出世之孝者乎？是知难报之恩，唯佛能报；难行之行，唯佛能行；难舍之身，唯佛能舍；难成之道，唯佛能成。众等今日，可不信向？为父母者，宜勉行持，始自今生，终于觉果。誓愿依如来之大教，报父母之大恩，导父母于一乘，证如来之大觉。毗卢本是一凡夫，旷劫修行作楷模。今日因之成道已，诸人还有所生无。轮回路上安能舍？解脱门中正好趋。世出世间须两立，休于苦海更盘盓。
如来广孝十种报恩道场纪赞武帝龙飞大业成，尊临天下不为荣。浮云富贵知如幻，逝水光阴念所生。愿用发肤酬至德，甘为奴仆委鸿名。我今为报为人子，父母非轻四海轻。
心燃五分，普遍十方。香严童子悟真常，鼻观实难量。瑞霭祥光，堪献法中王。
夫此水者，浩浩长江之内，滔滔苦海之间。金风动而虎派龙牙，法雨洒而银堆雪浪。或居于阿耨池畔，或居于香象口中。流时滴滴至曹溪，洒时涓涓通觉海。兹当纪赞十种报恩，敬陈醮典，犹恐人物往来，身沾秽污，有干金相，冒渎圣聪，故凭法水灌洒醮筵，外尘劳悉令清净。解秽灵章，雷音讽诵。
夫宝烛者，光明烛，性本然，祖师心印在何边？明镜在心心在外，不离当念在目前。一月普光一切水，世尊拈起掌青莲。迦叶微微剖颜笑，一灯传世百灯传。桃花峰顶风声静，夜冷寒窗色更鲜。若人会得传灯意，便是如来第一禅。
檀那虔诚，燃烛供养。
烛影辉煌，银汉落穹苍；紫雾盘施，丹凤仪仙掌。慧焰初腾，瑞气冲宵汉；鹫岭分来，灯灯无尽藏。
觉树花开，大地咸生春色；法音遐震，普天共仰玄提。将造佛之阶梯，先由于初地。报恩法会赞十种恩，众等虔诚称扬宝号。佛面犹如净满月，亦如千日放光明。圆光普照于十方，喜舍慈悲皆具足。
初更鼓打冬冬的，太子身骑白马便腾空。南无大孝释迦佛雪山岩畔现法身，五更太子去修行。南无释迦牟尼佛丧则致其哀，祭则致其严。南无大孝释迦佛开宗明义三千口，只因家和永不分。南无大孝释迦佛孟宗哭竹冬生笋，郭巨埋儿天锡金。南无大孝释迦佛王祥卧冰雪垒腰，黄香扇枕奉双亲。南无大孝释迦佛丁兰刻木为娘叫，董永卖身殡葬父。南无大孝释迦佛割股救婆刘媳妇，曹俄杀子奉双亲。南无大孝释迦佛羔羊跪乳报父母，人不报恩为何因？南无大孝释迦佛慈鸦返哺报父母，行孝之人天眼开。南无大孝释迦佛目连救母生天去，至今孝道永传名。南无大孝释迦佛上报四重恩，下济三途苦。南无大孝释迦佛苦，左肩担父，右肩担母。恩难报父，恩难报母。南无大孝释迦佛苦，十月怀胎苦，推干就湿母，恩难报父母。南无大孝释迦佛苦，临期生产苦，恩难报母，生身守父母。南无大孝释迦佛恩难报父，恩难报母。南无大孝释迦佛夫此香者，善根种就，心地栽培。清奇本自天然，雕琢岂由人力？兰麝丛中推第一，旃檀林里选无双。焚时瑞气霭金炉，散作祥云绕玉殿。一缕寒烟才起处，十方诸佛悉遥闻。薰成戒、定、慧香，普供上、中、下座。今于此际，岂敢埋藏？爇向炉中，专伸供养。
三身四智，圆明十号之尊；八藏五乘，微妙一真之教。悲增智增之菩萨，有学无学之圣僧，圭峰、慈觉、明教大师。伏愿六通洞鉴，五眼回施。允我激切之诚，克副恳祷之愿。更祈过现双亲，存亡利乐，光降醮筵，受请供养。
如来十种报深恩，普劝诸人孝二亲。为人若不行孝道，恐后难逢父母身。
法师指示，朗宣洪文。
涅槃经云：奇哉父母，生育我等，受大苦恼。满足十月，怀抱我身。既生之后，推干就湿，除去不净，大小便利，乳哺长养，将护我身。以是义故，我当报恩，随顺供养。
道经云：天下人民皆因父母寄胎诞育而生此身。受气在胎，其苦无量；怀胎十月，迅速不停；受孕满时，支脉俱解；其中非一，因以丧身。幼小婴儿提携养育，洗浣秽浊，不惮艰辛。宁损己安，欲儿安处。
诗云：父兮生我，母兮鞠我。拊我畜我，长我育我。顾我复我，出入腹我。欲报之德，昊天罔极。
三教本无异说，二亲俱有重恩。父有生成之功，则固比于天；母有养育之劳，则固比于地。原其大要，略举十焉。佛告阿难：父母恩德有其十种。何者为十？所谓怀耽守护恩、临产受苦恩、生子忘忧恩、咽苦吐甘恩、回干就湿恩、乳哺养育恩、洗濯不净恩、为造恶业恩、远行忆念恩、究竟怜悯恩。我今为报过、现父母十种恩德，各望志诚，同为缘助。
志心皈命礼娑婆教主、我等本师、大孝释迦牟尼佛兜率宫中降母胎，胎中廓尔总兼该。能容法界如来孕，不碍尘沙佛子来。伤叹子萦三障业，缠绵母受一年灾。愿亲无复怀耽苦，永托莲台上品开。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
一岁孩儿，抱在娘怀里。将乳共儿，吃了昏昏睡。抱在房中，寻些生活计。愿儿成人，报答娘恩意。
志心皈命礼娑婆教主、我等本师、大孝释迦牟尼佛摩耶树下欲攀枝，正值如来降诞时。妙体莹然生右胁，慈亲宛尔展双眉。子生迫窄牛遭剥，母苦昏迷鬼欲持。临产片时恩力重，愿亲早得证无为。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
两岁孩儿，渐渐立得地。娘见儿行，肚里生欢喜。口里不吃，吐与孩儿吃。愿儿成人，来报娘恩意。
志心皈命礼娑婆教主、我等本师、大孝释迦牟尼佛悉达才生目四方，各行七步表殊常。父因返拜情尤悦，母得生天喜不忘。懒顾自身春渐老，笑观儿子日偏长。至公不宰真端的，报德须依大法王。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
三岁孩儿，闪在门外里。娘见儿行，生得娘喜气。叉手教儿，便来娘怀里。愿儿成人，报答娘恩意。
志心皈命礼娑婆教主、我等本师、大孝释迦牟尼佛往省归宁笑不休，养亲法乳古无俦。饱吞必到菩提岸，烂嚼终乘般若舟。为子吐甘滋舌本，忍心咽苦皱眉头。我今愿托如来力，随侍亲归法性游。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
四岁孩儿，闪在门而外。看见三宝，合掌便礼。愿儿早早，离了尘劳地。龙华会上，与娘亲授记。
志心皈命礼娑婆教主、我等本师、大孝释迦牟尼佛紫摩金身色可夸，冰清玉洁了无瑕。面如秋夜团团月，足步红莲朵朵花。就湿投身甘秽浊，回干任子卧横斜。愿亲迥出尘埃表，无复情云四面遮。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
五岁孩儿，便知天和地。送在学堂，学些由山水。到我灵山，替娘蒙授记。愿儿成人，报答娘恩意。
志心皈命礼娑婆教主、我等本师、大孝释迦牟尼佛欢喜园中兴味浓，母恩求报意偏工。慈风乍扇恩波举，法雨才施业火空。血乳养儿宁起念，齿牙嚼饭肯欺功。雪山真味何曾失？会得宜将日日供。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
六岁孩儿，送在学堂里。细读诗书，学些文章义。娘去送饭，送与孩儿吃。愿儿成人，报答娘恩意。
志心皈命礼娑婆教主、我等本师、大孝释迦牟尼佛太子初生道力余，九龙吐水浴金躯。不须俗子频揩拭，端为众生作范模。颇恨形躯多垢秽，徒劳父母几勤劬。泥莲河畔垂千古，效学如来得也无。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
七岁孩儿，五更清早起。不叫爷娘，便去学堂里。娘在家中，心里生忧虑。愿儿成人，报答娘恩意。
志心皈命礼娑婆教主、我等本师、大孝释迦牟尼佛导化人天戒力强，坚持世嗣即繁昌。故抛禁苑为人子，终证菩提号法王。情爱有些缠子女，冤仇无限恼爷娘。如何截断从前事，不见金牛刃落霜。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
八岁孩儿，才得渐成气。欲想劬劳，恩深难得起。二十四孝，都在人心里。长大成人，方知娘恩意。为造恶业恩难报志心皈命礼娑婆教主、我等本师、大孝释迦牟尼佛故国天宫任往还，喜将禅悦奉慈颜。父王意地澄如水，慈母情田静若山。有子已行千里远，劳亲注想百年间。劝君且学如来行，莫似莱衣只戏斑。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
九岁孩儿，才得渐成气。郭巨埋儿，他从孝心起；王祥卧冰，感动天和地；孟宗哭竹，现笋与娘吃。
志心皈命礼娑婆教主、我等本师、大孝释迦牟尼佛父母俱抛亦自安，净居忉利去何难？尘刹互遍曾无碍，根境相含切好看。老死路途虽隔绝，发肤情念没遮栏。人间甘旨难呈献，愿侍双亲般涅槃。
我今称赞，愿赐加威，摄受报恩人，同行出世孝。
诵报恩德真言曰：
唵。阿陀那僧。娑婆诃。
十岁孩儿，自有冲天志。不学诸人，空老一百岁。孝顺爷娘，还生孝顺子。普劝诸人，报答娘恩意。
志心皈命礼，恩父慈母。天下悲伤，怀胎十月受艰辛，每日昏沉如重病。临期生产，命在须臾，是男是女母心慌。乳哺三年娘辛苦，推干就湿，恩受娇儿。伏能长大成人，先要婚姻完备。杀生害命，造恶无边。男女对对团圆，母亲无常来到。喉中气断，眼下分离。三魂杳杳往阴司，七魄幽幽归地府。阎罗判问：作何善因？当时口内无回言，两眼双双流泪。狱官判问：听说原由。你在世上为人，多造罪愆深重。生男养女，血污地祗。江边洗濯衣裳，不净秽污水府。阴司按内，恶薄分明。如今取到阴司，只得将身受苦。
狱官分付马面牛头，等时打上铁床，重重脚缚扚拷。油铛火熬，煎煮炮烧。将身勒上刀山，又使牛耕锯解。愁云暗暗，黑雾漫漫。亲男亲女在何方？恩爱夫妻不见面。啼声大哭，日夜凄惶。早知有此业因缘，何不生前求忏悔？如今方省，尽是虚没。奉劝世上为人，早早回心向善。早朝念佛，暮礼如来。百年命尽了无常，不怕阴司并地府。南无大悲大愿、大圣大慈报恩德菩萨摩诃萨。伏愿不违本誓，怜愍有情。摄受报恩人，同行出世孝。
诵报恩德真言曰：
唵。阿陀那僧。娑婆诃。
志心皈命礼，灵山会上释迦尊。报答爷娘养育恩，养我一身无报答。发心斋戒礼血盆，在堂父母增延寿，过去父母早超升。我今礼拜佛如来，愿我双亲离苦难。
南无大悲大愿、大圣大慈、我等本师、大孝释迦牟尼佛南无三界师、四生父、释迦如来兜率来仪相南无三界师、四生父、释迦如来王宫托化相南无三界师、四生父、释迦如来子夜出城相南无三界师、四生父、释迦如来泥莲沐浴相南无三界师、四生父、释迦如来雪山修道相南无三界师、四生父、释迦如来树下降魔相南无三界师、四生父、释迦如来灵山说法相南无三界师、四生父、释迦如来双林入灭相佛说威灵降宝台，众生有难挂心怀。
观音菩萨洒净水，灵山请出世尊来。
南无赞如来，第一号，毗那园内摩耶到，无忧树下降金身，累劫修行成佛道。
南无赞如来，第二号，九龙吐水霞光照，地涌金莲捧世尊，累劫修行成佛道。
南无赞如来，第三号，四门游玩观生老，回头看时不久常，累劫修行成佛道。
南无赞如来，第四号，弃舍皇宫去修道，夜至三更天神报，累劫修行成佛道。
南无赞如来，第五号，天王乘马云中报，城南留下马蹄踪，累劫修行成佛道。
南无赞如来，第六号，不恋皇宫去修道，信香一炷付耶输，累劫修行成佛道。
南无赞如来，第七号，雀巢冠顶三层绕，芦芽穿膝不曾移，累劫修行成佛道。
南无赞如来，第八号，盘陀石上谈经教，泥莲河内浴金身，累劫修行成佛道。
南无赞如来，第九号，梵王太子亲身到，耶输宫主离火坑，累劫修行成佛道。
南无赞如来，第十号，夫人踏往灵山告，世尊一指化红莲，累劫修行成佛道。
南无赞如来，十一号，时时演说三乘教，度尽众生佛会来，累劫修行成佛道。
南无赞如来，十二号，泥莲沐浴清波沼，洗涤尘劳温汤澡，累劫修行成佛道。
南无赞如来，圆满号，天宫里面多快乐，仙童玉女捧香华，累劫修行成佛道。
愿共诸众生，一心头面礼大孝释迦佛长空象驾日轮红，命生迦罗净梵宫。富落雪山修万行，贵荣鹿苑阐宗风。金光照处天人集，玉辇行时释梵宗。满月慈容黄金相，堂堂具足法王雄。
身色如金山，端严甚微妙。如净琉璃中，内现真金相。世尊功德，难尽赞扬。
昔日我佛梵王太子，在摩耶腹中显神通，七步现天宫。
南无大孝释迦牟尼佛，遥望光临道场。驾祥云菩萨释迦示六年之苦行，道果圆成；破六欲之天魔，神光闪烁。菩萨齐修于六度，为眷属之庄严；声闻皆证于六通，作前后之围绕。授记则六合乾坤震动，说法则六时花雨缤纷。妙德难思，恩光普被。今当纪赞上圣，答报亲恩，虔具疏文一函，上诣总相门中。
普座下，礼请光临道场，证盟修奉。伏惟使者，抱持情涃，参叩莲台，瞻望圣颜，云临法会。檀那捧杯，奠茶饯送。遥望慈悲，光临法场。
妙宝莲花清净座，法空空寂妙难思。空中妙有普庄严，此是如来法空座。
唵。伽摩罗耶。娑婆诃。庄严清净金刚座，我佛跏趺转法轮。一千诸佛证菩提，次第现身登宝座。
唵。绍知伽陀。虎畔。武帝至尊仁孝念，甘为奴仆报劬劳。着仪动地雨天花，父母非轻四海轻。
唵。阿陀那僧。娑婆诃。
赞供养偈我今奉献甘露食，量等须弥无过上。色香美味遍十方，合会圣贤哀纳受。
普伸供养真言曰：
唵。誐誐南。三婆嚩。嚩嚩嚩。
一报天地盖载恩，二报日月照临恩，三报国王水土恩，四报父母养育恩。现在双亲增福寿，过去父母早超升。
普伸供养真言曰：
唵。阿陀那僧。娑婆诃。
长把一心礼佛天，命延巩固自悠然。富因广积来生福，贵为深根宿世缘。金磬声中吟风韵，玉龙顶上袅龙涎。满门俱是俊才子，堂上恭钦二老仙。
第二时儒释兼济法事分为十七节：启白叙意；烧香供养；礼请上圣；悬幡献衣；施食施财；儒释兼济；祸福浅深；居则致其敬；养则致其乐；病则致其忧；丧则致其哀；祭则致其严；化风远被；行孝感验；普劝大众；礼佛忏悔；坛外放生。且第一、启白叙意比丘众等，伏闻瞿昙设教，实指乎心；孔圣立言，唯存于孝。心乃万缘之祖，孝为百行之先。非心无以了万缘，离孝孰能敦百行？故庞老心空而及第，曾参孝感以成名。圭峰标儒释兼济之科，慈觉立真俗混融之论。若欲立身行道，何如设供报恩？营办珍馐，将酬厚德。比丘众等谨与会主，稽首和南，志诚仰告报恩会上诸佛菩萨、三界四府万灵、十方满空贤圣。
今当第二时中，欲升宝座，演说世谛法门，伏冀圣慈密垂加护，庶使法音周遍，显正摧邪；使末法人，俱遵孝行。慈愍故，悲愍故，大慈悲愍故。
上来叙意已竟，今当烧香供养。谨按陀罗尼集经云：佛言：善男子手执香炉烧香供养，为其七世父母、现存父母着一丸香，普为六道着一丸香，又为自身着一丸香，又为一切病苦众生着一丸香，如法供养释迦文佛，运心周遍。诸众生处，香云遍至，满十方界，称扬三宝，遍至六道，满众生愿。病苦众生香云入体，除去一切种种病苦。今请会主烧香，一一注想。
众等志诚心，同诵烧香偈：戒定慧解知见香，遍十方刹常芬馥。愿此香云亦如是，回作自他五分身。
大众志诚心，同诵叹佛偈：敬礼金色相，面净如满月。敬礼智无比，离垢三界尊。发净光润泽，顶高如须弥。观者无厌足，眉间白毫相。为众宣微妙，度脱无量众，我赞功德聚，无垢清净福。
礼拜能除我慢障，礼拜能感尊贵身，礼拜能灭七支僭，礼拜能生三业善。今当礼请报恩会上诸佛菩萨光降道场，受请供养。
诚心仰请报恩会上，此法会中，二时礼请伏愿慈悲怜悯，俯垂道场，为我报恩，作大利益。
诚心仰请报恩会上，此法会中，二时礼请诚心仰请报恩会上，此法会中，二时礼请上来礼请报恩海会诸佛菩萨、十方圣贤，已沐云临道场。伏愿天眼遥见，慧耳遥闻，他心遥知，神通遥鉴，以大悲力，启无缘慈，怜悯有情，哀受我请，慈悲护念，降临道场，证盟此斋，充遍法界。愿此善力，广大无边，犹若虚空，具诸功德。
奉请已，一心皈命礼常住三宝。
释氏会要说：造幡如人身形，以表翻恶向善，翻邪向正。别而言之，有三意尔：一者欲令己身常住三宝前故，二者欲令策心不退转故，三者欲表自心能皈向故。
昔阿育王造金幡千二百首悬诸刹土，遂延寿二十五年，故名续命神幡。又优波迦多于过去世作一长幡悬毗婆尸佛塔上，缘是功德，九十一劫不堕恶道，天上人间常有大幡覆之。今建斋会主奉为父母献新净幡，愿此功德，亦复如是。
赵秦晋太始五年七月初三日夜半忽死，再苏自言：阴司令我按行诸狱，至一狱中自见父母及二弟，又见二人赍文书来敕狱吏言：有三人家奉佛悬幡，救解生时过犯。出就福舍，即见大殿庄严极胜，有佛于中踞师子座，顶有日光，泰山府君来为作礼。吏人告泰山曰：佛是天上天下度人之师，今欲普度此恶道人，皆令出离。时有百万九千人一时得出，地狱遂空。此乃造幡功德，能福于冥路耳。今设斋会主奉为过现父母献新净幡，愿此功德，亦复如是。
佛佛相传，鸡足山中，捧持不倦；祖祖密付，大庾岭上，提起便休。忍辱正好为衣，惭耻亦能被体。须信理由事显，道要人弘。虑众生悭习之未除，冀会主施心之大展。道存目击，事要深思。故经云：昔有国王行至旷泽，饥渴疲极，有一女人悉能与之。王见女子裸形无衣，即时付与。衣才被体，自有火焚。如是至三，终不能得。王问其故。女子言：由我往昔悭吝衣故，今受此报。若王想念者，作衣施佛及僧，我即得之。王受其言，作衣布施。时彼女子持着新衣，自鬼道中生于天上。会主施新净衣，愿圣慈悲，俯垂摄受。
长养法身，须凭禅悦；支援慧命，必假资粮。王舍城中，时节因缘已至；毗耶城里，饭食想念难除。陆绩怀橘而奉亲之事弥彰，目连饷饭而救母之心愈切。然考叔不食，为化庄公；维摩托来，莫非香积。休问何时消化，要明来处自然。故贤愚经云：有大长者初生一男，面貌端严，福慧绝伦。既生数日，问父母言：世尊在否？舍利弗、阿难等悉为在否？父母答言：悉皆现在。又言：唯愿二亲为我请佛及比丘僧。父母告言：当须供具，非猝可办。儿曰：但扫堂舍，庄严床席，施三高座，百味饭食自然而至。又我先身之母今犹存在，为我请之。父母随语，一一依之。三高座者，一为如来，二为本生，三为今生父母。佛与众僧既入其舍，次第坐定，甘膳美味，自然丰足。佛为说法，父及二母、合室眷属闻法欢喜，尽得初果。又经云：施三种人，果报无尽。一者病人，二者父母，三者如来。今会主奉为谨办斋食，上献圣贤，伏冀慈悲，俯垂摄受。
报本奉亲，儒释皆能孝也；博施济众，尧舜其犹病诸？欲父母之福果大臻，唯佛法之福田最胜。慈童女上献两镪、四镪八镪，给孤独善了下财、中财上财。非唯玉女承颜，直得大千无侣。要保金钱满藏，好看贫女卖薪。经云：有一长者初生一男，其手握拳，披而视之，有二金钱。父母取之，复生如故。如是勤取，金钱满藏。阿难白佛：此人何因得如是手？佛言：此人宿世乏于财宝，常于野泽取薪卖之。得两文钱，即以奉施。佛愍此人，即为受之。因施财故，九十亿劫常把金钱，无有穷尽。又佛告广博仙人言：复有五种无上之施。何者为五？一者施于如来，其施无上；二者施于众僧，其施无上；三者施说法者，其施无上；四者施于父，其施无上；五者施母，其施无上。今会主奉为佛、法、僧、父、母办五分财，专诚奉献，伏愿慈悲，俯垂摄受。
众等志诚，如法应和：若人狭劣者，虽多行布施，受者不清净，故今果报少。若行慧施时，福田虽不净，能生广大心，果报亦不净。
是诸众等人各胡跪，严持香花，如法供养。
比丘等伏闻圭峰禅师云：始乎混沌，塞乎天地，通人神贯贵贱，儒释皆宗之，其唯孝道矣。孝经云：先王有至德要道。戒经云：孝顺至道之法。设教虽殊，至道一也。始自天子，至于庶人。家国相传，各立宗庙。虽五孝之用各别，而百行之原不殊。此则儒宗所明之孝也。舍那如来初成正觉，顿说华严大经。菩萨大戒，戒虽万行，以孝为宗。此则释宗所明之孝也。儒则爱护发肤，扬名后代，致乐春不出，曾子开衾。释则祝发坏衣，法资现世，故难陀通信，净藏回邪。此明二宗侍养之异也。儒则棺椁宅兆，安墓留形；释则念诵追斋，荐其去识。此明二宗居丧之异也。儒则内斋外定，想其音容；释则设供讲经，资其业报。此明二宗斋忌之异也。儒则四时煞命，春夏秋冬；释则三节放生，施戒盆会。此明二宗祭享之异也。儒则条越五刑，犯当五摘而恩赦不该；释则名标七逆，戒出七遮而阿鼻定入。此明二宗不孝之罪异也。儒则旌表门闾，上天之报；释则莹明戒德，净土之因。此明二宗行孝之福异也。略明数义，余可较量。然先王立于祭法者，令孝子敬事于神灵也。神灵者，即父母之识性也。是知形有生灭，性非生灭。既形灭而神不灭，岂厚形而薄神哉？又杀命而祭神者，非圣人之本意也。何以知其然耶？礼曰：父母既殁，必求仁者之粟以祀之。孟子云：见其生不忍见其死，闻其声不忍食其肉。故君子远庖厨也。诗云：恺悌君子，求福不回。且福之大者，莫大放生。是释梵之本因，实天地之大德。今杀彼祭此，岂近仁心？是为可忍，孰不可忍？虽云祈福，福，实是立仇。自徇虚名，殃于神识。经云：昔有贤者奉法精进，得病奄亡，妻子哀恋，火葬收骨，安葬已讫，月旦晦朔，烹杀生命，上冢号哭。亡者戒德，终乃生天。天眼遥见，愍而笑之。变作小儿于边牧牛，牛便卒死，儿即号哭，割草着前，晓谕令食，如此终日。众人怪笑，共往语言：牛死号哭，牛岂知乎？汝愚痴也。小儿曰：我不愚也。牛死常在，犹可有望。汝父已死，设百种食，共向号哭，燋骨岂知？吾本汝父，蒙佛生天，见子愚痴，故来启导。欲得如我，宜当进道。忽然不见。妻子奉教，同时生天。以理推之，难凭血祭。若父母生于鬼趣当设祭者，岂不闻黍稷非馨，苹蘩可荐。应知礿祭，胜于杀牛。况鬼神等差，岂皆受飨？夫应孝子之恳诚，救二亲之苦厄，酬昊天之罔极，唯释氏之教焉。遂乃搜索圣贤之教，虔求报答之方。得此法门，实为妙行。冀诸闻听，勉力修行，庶几点化背恩人，尽使回心酬罔极。儒释皆宗道贯通，星分爪剖赖圭峰。放生作福恩堪报，改祭为斋善可从。施戒更当资福业，岁时休但想音容。先王古佛相弘济，类我螟蛉可指踪。
说文曰：父者，矩也；母者，收也。矩也者，轨则之谓也。授之以性，成之以形，传之以义方，教之以诗、礼，故曰：有父以瞻也。收也者，涵育之谓也。十月怀耽，三年乳哺，忧劳尽力，憔悴甘心，故曰：有母以依也。父母之恩，卒难可纪。然则顺之则福至，逆之则祸生。祸福之门，皆因于我。故经云：慈童长者其父丧后，财贿用尽，役力卖薪，因得两钱奉养于母。次得四钱，及八钱、十六钱，亦奉于母，孝心转胜。众人语云：汝父在日，入海采宝。后归问母，母同前说。遂禀其母，欲作父业。母戏许之，子便辞母。母曰：我有一子，当待我死，何由可放？子曰：以信立身，许我已定。母即以手牵挽发髻，子便绝发而去。既入大海，多获珍宝。于时一夜大风卒起，众商既失，遥见一城绀琉璃色，饥渴奔投。有四玉女擎如意珠，作娼伎乐，而共来迎。四万岁中受大快乐，自然生厌，又欲前去。至颇璃城，有八玉女，受八万岁。又至白银城，十六玉女，受十六万岁。又至黄金城，三十二玉女，受三十二万岁。准前舍之，但当前行。近见铁城，心中疑怪，遂入铁城，见有一人头戴火轮，舍置头上，即便出去。慈童问言：何时得免火轮之苦？答言：世间有人，作其罪福，一如汝者。由汝先于阎浮提内日以两钱奉母，故得琉璃城四万岁受乐。由奉四钱、八钱、十六钱，故得八万、十六万、三十二万岁受乐。末后背母恩，绝发而去，故得受此火轮之苦。有人如汝作此罪福，方可代汝，汝可得脱。因即问言：此有罪人如我类否？答言：其数百千。慈童闻已，便发愿言：所有罪苦并集我身。念已，火轮即时堕地。佛告比丘：时慈童者，我身是也。比丘当知于父母所，少作不善，获大苦报；少作供养，获福无量。当作是学，应尽心孝顺父母者也。故孝行录云：行孝之人有十种功德，不孝之人有十种过患。且十种功德者：一者父母欢喜；二者众人乐见；三者诸圣加护；四者州县推举；五者官赐粟帛；六者朝廷奖誉；七者旌表门闾；八者往生净土；九者常值诸佛；十者成等正觉。十种过患者：一者父母忧愁；二者人不喜见；三者多遭霹雳；四者或陷王法；五者死入地狱；六者出为饿鬼；七者为枭獍蝮蝎；八者遗弃小儿；九者为孤贫独老；十者永沈苦海。此数者罪福如前，浅深有别，远害就利，可不孝乎？然上根者率性而孝，中根者循礼而孝，下根者畏刑而孝。畏刑则循礼，循礼则率性，此古人立法之本意也。向下摘取孝经五句之文，以辨三教生前殁后奉亲之道。切希会众决意行持，干枯业海之波澜，成就圣人之德业。卖薪行孝见慈童，顺逆皆由一念中。玉女承颜花报谢，火轮堕地业因空。经标十种排功过，道被三根品异同。火急修行勤奉养，背恩何日出樊笼？
居而能敬，则容止可观，尊卑有分。如不能敬，虽群会屯聚，犬马何别？是以古人有色难之诫，孝子怀知敬之心。定省如期，温清不懈。侍坐则衣冠济济，承颜则言貌温温。纵斑衣彩戏则尤怀谨恪之心，任银屏隔坐而岂无战悦之色？诚非伪行，性出天资。故经云：菩萨慈孝于父母者，性存报恩，恭敬承事，远恶就善，随时供给。夙兴夜寐，瞻父母意，无事不办；所得教训，未曾遗失。心所修行，常自观察。当办何事，所闻教诲，寻即知之。常怀欢喜，一心爱敬。尽知父母之心，常念报恩之事。又佛告舍利弗言：复有专修义利，谓于身命无所顾惜，于觉分法有所希望，妙菩提心以为前导，而于父母专修供养。曲躬合掌，谦下问讯；迎送给事，并和顺业。是则名为专修义利。又佛告给孤独言：孝养父母，出辞还返，不失颜色；晨定暮省，小心翼翼。念二亲恩，而无穷极。道经云：元始天尊告上智仙人言：若或有人能为父母，当以降生之日默念二亲生我之恩，精勤斋戒，广修众善，以报劬劳。孝行录云：孝子目无异观，耳无异听。怡声下气，叉手正容。痒不敢搔，寒不敢袭。问然后对，时然后语。言不争先，事不专决。不命之坐不敢坐，不谓之去不敢去。所居必有常，所习必有业。恶言不出于口，忿言不反于身。父母之过不外扬，妻妾之言不专用。一举足不敢忘父母，一出言不敢忘父母。斯可谓之敬矣！咄嗟我辈，有亲而不能敬，出入不告，用度不常。狭侮尊亲，交结群小，耽荒酒色，较量是非。父母忍之则恃气虚憍，父母责之则反睛怒目。甚者至于违礼越禁，败业破家。根其原由，是皆不能敬其居也。仰观如来之教，岂不愧哉！盖如来是三界之至尊，常有天人侍卫，故屈慈父，而反拜之。王欲拜时，如来举身，高七多罗树。且受其拜者，道在子也；不正受者，表致敬也。故圭峰云：居则致其敬者，儒则别于犬马，释则举身七多。而世人只知子敬其父，而不知父敬其子。故当知，情可泯而行不可亏，恩可微而道不可屈。敬事双亲问起居，归宁色养日无亏。晨昏定省看承我，冬夏温凉点检渠。泣竹冬月天生笋，扣冰渊跃雪天鱼。踊身高七多罗树，方信如来道有余。
亲能养我，我不能养亲，则背恩也。若能不背于养，则乐在其中矣。孝子当念十月怀耽，三年乳哺，推干就湿，咽苦吐甘。至于成人，委之以家门，训之以诗、礼。盖孟母有三迁之教，柳亲有和胆之勤。此皆亲能养我也。我既成立，义当养之。历观古人，屈指可数。如负米之子路，怀橘之陆绩。老莱戏彩，潘岳捧舆，朱隽贩缯，江革佣力。或尊荣于富贵，或卑下于贫贱，是其能养均矣。故佛告郁伽长者言：在家菩萨积聚财宝，非不如法，平直正求，不逼切他。如法得对，起无常想。悉舍无吝，给事父母。又经云：是诸众生尊重供养于父母者，是人常有梵释护世之所扶持，能令居家安隐丰乐，如是现世果报珍宝，皆因供养父母而得。又于来世生在人中，或复当来得生天上。何有智者闻是法音，于父母所不勤供养？又佛告给孤独言：财有三种：一曰下财，谓能积聚，不孝父母，不奉圣人，不好布施，不达悉空故；二曰中财，谓孝顺父母，又施他人，但不信死后更生，不肯布施修后世福故；三曰上财，能以衣食孝顺父母，奉敬先圣，布施无乏，使成道德，独步无侣故。僧祗律云：父母不信三宝，即少供给；若信三宝，理宜恣与。此明出家之士奉为父母。增益经云：父母与一生补处菩萨等，故应承事供养。道经云：若或有人能为父母多修斋供，广造真经，读诵受持，教人遵奉，当知是人及于父母，承此果报，即得长生，给养自然，心灵快乐。孝行录云：且如天降黄金，林生紫笋，并非常道，不若治生。或市井经营，或田畴布种，或日求升合，或富有家资，应思俭则有余，勤则不匮。操持上味，奉给双亲。下品蔬食，自供口腹。又为修治寝室，开豁轩窗，热则通风，寒则贮火。或捶背而理发，或设浴而授衣。又宜选买紬绵，多藏罗绮。不厌盈箱之奉，况当衣帛之年。夏则薄凉，冬则轻暖。裁缝既毕，奉献尊亲。至如嘉果茗茶，亦合常时奉养。果能如是，乐莫大焉。恐或悖逆凶顽，荒淫无度，朝昏不顾，甘旨全无，致使爷娘悲愁哽噎。甚者穿花踏柳，走马斗鸡。一己浮游，二亲饥馁。根其原由，是皆不能乐其养也。谛观如来昔为太子割肉奉养父母者，岂不愧哉？得道之后，又以其道谕于父母，亦非世人所能及也。故圭峰云：养则致其乐者，儒则怡声下气，温清定省，故有扇枕温席之流；释则节量信毁，分减衣钵，故有割肉充饥之类。古规有在，善法宜遵。月亏却许重圆，亲老无由再复。养须致乐善看承，和意怡颜侍寝兴。捧檄经年伸悦怿，戏斑终日笑凭陵。陆郎甘旨忻怀橘，朱隽宁亲喜贩缯。争似如来全道力，净居忉利等闲升。
亲病子亦病，亲安子亦安，亲之身即子之身也。父母有病，痛彻子身，如此相知，岂不忧也？汉文帝口尝汤药，庾沙弥身试艾针。蔡顺尝吐，士岩吮痈。肩舆奉亲，设拜求药。十旬不解带，七旬不寝寐。或卖身破产，或祷鬼祈神。灯点长明，幡悬续命。古人于此，亲病怀忧。故目连白佛言：世尊，若未来世一切佛弟子，救度现世父母，可为尔否？佛言：我正欲说，汝今复问。善男子，若比丘、比丘尼、国王、太子、大臣、宰相、三公、百官、万民、庶人行慈孝者，皆先为所生现在父母，以百味饭食施十方自恣僧，愿我父母，寿命百年。又药师本愿经云：佛告阿难：若帝后妃主、储君王子、大臣辅相、中宫彩女、百官黎庶为病所苦，及余厄难，亦应造立神幡，燃灯续明，放诸生命，散杂色花，烧众名香，病得除愈，众难解脱。道经云：或因父母疾病缠绵，建立道场，修崇道法，其病即愈，平复如常；或因父母险厄囚系，恶鬼害身，虫兽为妖，梦寐惊恐，但能恭洁念道修斋，退殄灾殃，消除魔鬼。孝行录云：忽尔双亲有疾，犹如万箭攒心。自代无门，宜求诸圣。又念业通三世，病起多端，理宜色不满容，行不正履。怒而不笃，言而不闻。晓夕忧勤，左右扶策。衣不解带，药必先尝。净洗唾壶，躬安浊器。纵逢瞋怒，不退精勤。或于塔寺祈祷，或仗僧徒忏悔，感蒙圣力，冀得亲安。所以文王一饭，武王亦一饭；母氏不食，符表亦不食，良可鉴矣！其或略无垂顾，纵任沉疴，荏苒因循，遂致离别。考之藏教，谓之横死。既为人子，安能忍哉？根其原由，是皆不能忧其病也。观夫忍辱太子，敲骨出髓治父王病者，岂不愧哉？圭峰云：病则致其忧者，儒则武王不脱冠带，文王先尝汤药；释则太子以身为药，高僧以身为誓。而世人以草木金石之药疗病，是为极矣，而不知以头目髓脑之药治病愈胜。又如来能以法药治其心病，必置父母于无患之地，究竟常乐矣！然众生身病不少，谁知心病尤多。身心之病能除，佛法始知玄妙。亲病当知子负忧，求医问药莫知休。卖身破产终无吝，设拜肩舆不用羞。代死要为潜耀辈，吮痈当作士岩俦。更能仰叩真慈父，天理争教疾弗瘳。
身之丧，不如心之丧。身之丧止于三年，心之丧永劫在念。故如来报亲于累劫，大悲发愿于前生。况我凡夫，敢忘丧制？孝子当念父母初生我时，忧惧万端。我临父母之丧，宁不哀恸？遍观上古，谁不悲哀？所以曾参七日不餐，王延三年泣血；守真哀毁骨立，樊宏病不自支；颜乌助土成坟，董永贷钱助葬；许孜悲号而鸟兽翔集，王褒泣血而树色惨凄；方储感白兔之祥，蔡邕有连理之瑞；梁武帝践霜雪而伤叹，陆士衡痛慈景之先违。伟哉真哀！壮哉古哲！如婆罗门女，福德深厚，诸天钦仰；为母死亡，哀号之甚，礼觉华定自在王如来以资冥福。忽闻空中有声报曰：圣女勿致悲泣，我今示汝母之去处。女曰：是何神德？宽我忧虑。空中再报曰：我是汝所瞻礼者觉华定自在王如来。见汝忆母倍于常情众生之分，故来告汝。又波斯匿王为太后崩，泣不自胜，挥泪而言：世尊，太后无常，年在期颐。无少壮力，夙夜孝养，未曾违忘。命可赎者，尽当持赎。若以金银城郭，若以人民可以赎者，尽当持赎。佛言：大王当知，有四大恐畏，无能避者。云何为四？老为大恐畏，肌肉消尽；病为大恐畏，无强健志；死为大恐畏，尽无有寿；恩爱别离为大恐畏，哀号迷闷。此四者，不可以刀杖避。即说偈言：一切人归死，无有不死者。随行种祸福，自获善恶业。地狱为恶行，善者必生天。明慧能分别，唯福能遏祸。
又孝论云：法云在母之忧，哀号殊甚，饮食不入口累日；慧约之父母垂死，皆号泣不能自存。然佛教略彼丧制，哭泣者盖欲泯爱恶而趣清净也。苟爱恶之心未息，尚留于物，临丧而弗哀，亦人之安忍也？律曰：不展哀苦者，亦道俗之同耻也。堪嗟末俗，忽略所生，棺椁不施，衣衾不举。闻乐而乐，临丧弗哀。根其原由，是皆不能哀其丧也。谛观释迦亲自舁棺，人天为之哭泣，目连见母不食，哀号声震三千者，岂不愧哉？圭峰云：丧则致其哀者，儒则武丁不言，子皋泣血；释则目连大叫，调御舁棺。然世人能擗踊哭泣，哀以送之，终不知父母精神之所往。我佛了知父母俱在天宫受生，或破烟然，或登实际。众若未明天眼，不睹慈颜也。须当克苦修行，免使历生辜负。临丧孝子具真哀，擗踊号啕五内摧。呕血数升悲在膂，忘餐七日泪横腮。目连大叫真贤者，调御舁棺信善哉。不向真乘消爱见，从前感动总痴孩。
祭而不严，如不祭。能严于祭，君子向之。佛法未来，三代谨严于祭；佛法既至，理宜改祭为斋。斋祭虽同，损益有异。盖祭具牲醴，斋献苹蘩。存殁有因，祸福相倚。故有扣冰鱼跃，泣竹笋生。涧溪沼沚之毛，苹蘩蕴藻之菜，筐筥锜釜之器，潢污行潦之水。可以荐于鬼神，可以馐于王公。又云：东邻杀牛，不如西邻之礿祭。此乃古人祭之严者也。经云：饿鬼好人，各具五百。而饿鬼家子孙歌舞，好人家子孙啼哭。或问世尊：何尔如是耶？佛言：饿鬼家子孙为其作福，当得解脱，故乃歌舞；好人家子孙为其杀害，将受大苦，故乃啼哭。地藏本愿经云：大辩长者白地藏言：南阎浮提众生命终之后，眷属大小，为修功德，乃至设斋造众善因，是命终人，得解脱否？答言：若有善男子、善女人命终之后，眷属骨肉为修营斋，及营斋之次，米泔菜叶，不弃于地。乃至诸食，未献佛僧，勿得先食。如有违食及不精勤，是命终人，了不得力。若能精勤，七分之中，亡者获一。六分功德，生者自利。道经云：若复有人，或为亡者七七修斋，转诵灵文，以资魂识，不历涂毒，便得生天。孝德传说：孟宗母丧，毁瘠致病。母性嗜笋，宗欲以笋祭，即入竹园，哀告天地，乃得以祭。伤嗟末法，宗庙堕颓，礼法崩坏，衣冠不具，斋祭不严。根其原由，是皆不能严其祭也。谛观如来示目连以方便，令设盆供脱母氏一切饿鬼之苦者，岂不羞哉？圭峰云：祭则致其严者，儒则孟宗荐笋，释则目连饷饭。故梁武忏云：为亡人作福，如饷远人。若人生天，增益功德；若在三途八难，速令解脱。盖人之精神，历变化，亘古今，终不灭也。如火之在薪，薪虽尽而火曷尝烬乎？但恐其善恶之习浅深不同，或升或坠，亦自别耳。正好以慧为炬，以慈为舟，冀不滞于昏衢，得永超于苦海。当思祭则致其严，礿禘蒸尝礼法兼。明法唯忻陈簠簋，克诚配享奉齑盐。休将大辩斋蔬弃，须信青提钵饭甜。人哭鬼歌无用怪，来昆善恶佛能占。
天下之有为者，莫盛于生也。吾资父母以生，故先于父母者也。孝子当念：身从何来？从父母来。父从何来？从祖父母来。母从何来？从外祖父母来。又念伯父、叔父、舅氏之属，皆父之类也；伯母、叔母、姑姨之属，皆母之类也。推父母甘旨之心，则无不供承；推父母教令之心，则无不随顺；推父母医药之心，则无不看侍；推父母修行之心，则无不劝助。虽礼有先后，事有通扃，而爱敬之心，皆如父母。乃至兄弟姊妹，甥侄子孙，皆父母之支派也；执劳运力仆妾之属，皆父母之使令也。虽尊卑贵贱有殊，而爱敬之心则一，故得上下欢心以事父母。古有聚族数百口，同居数百年，岂有他哉？皆爱敬父母而及于宗族故也。所以邵兴荣八世共住，封延伯三世同财。至如尺布共之，积年合爨，牛马相乳，鸦鹊同巢，此数者，皆由内和故能外感，又乃自爱其亲，施及一切者。如彼男子在家，女子在室，上有慈父，下有慈母，劝以全功专修孝行，此孝之根本也。次又劝彼为孙者孝于祖父母，为外孙者孝于外祖父母，为养子者孝于所养父母，为妇者孝于舅姑，为婿者孝于妻之父母，为仆妾者孝于主人，此孝之枝叶也。然皆不忘养育之恩，一一孝于本生父母，如枝叶不离本根也。此则孝无不在而父母为宗。若以此为宗，则无施不可。若孝子之事君也，以孝道养君之心则为师臣，以孝行行君之法则为大臣，敬君而君亦敬其宗庙社稷则为社稷之臣，爱君而君亦爱其黎民百姓则为天下之臣，推色难之心则为良臣，推几谏之心则为直臣。皆移忠之道也。是故四海之内皆孝子，四海之内皆忠臣。若孝子之临民也，以孝道感民之心则不言而化，以孝行为民之法则不令而威。敬其民而不敢慢，则民亦敬之如父；爱其民而不敢伤，而民亦爱之如母。推事父母之善巧，则可使为能吏；推事父母之谨畏，则可使为循吏。治一国则一国之人孝，治一乡则一乡之人孝。伤夫！人皆有亲，而鲜能养；人皆有子，而鲜能孝。若有孝子能养其亲，则闻其名者无不赞叹，见其面者无不瞻仰，观其行者无不诚服，仰其风者无不教化。亦能振天地，感鬼神。则鬼神匡扶，天地覆载，自然祸乱不作，灾害不生，五福聚于双亲，百顺流于九族，风雨调顺，国家安宁者也。所谓头头俱挺露，物物尽瞻依。淳风远被化浇漓，本固须知叶不衰。三世同财财愈盛，积年合爨爨常炊。马牛相乳和如此，鸦鹊同巢义可知。祸乱不生灾害殄，君臣父子太平时。
圣人之道，以善为用；圣人之善，以孝为端。为善而不先其端，无善也；为道而不存其用，无道也。用所以验道也，端所以行善也。行善而未见行乎父母，能溥善乎？验道而不见验乎父母，能为道乎？故知龙吟云起，虎啸风生，孝越常伦，自然感应。特标祥瑞，警策人间。不孝者自格其非，行孝者愈坚其志。今当标举，各冀称扬。大舜微时，父母使浚井，从而掩之，出于东家井中。盖大孝之力能尔，故神龙所护也。郭巨掘地，得黄金一釜，上有文曰：天赐孝子郭巨，官不得夺，人不得取。刘殷夜梦西篱下有粟，掘之得百石，名曰：七年粟，赐孝子刘殷。食七年方尽。宋思礼母病思泉，以大旱，泉水皆涸。思礼祷之，泉忽涌于庭下，日不乏汲。姜诗母好饮江水，诗因取水，被溺而死。后泉涌于舍傍，味如江水。徐绩事母至孝，虽赴试省围，亦须迎侍。登第，还家奉养，不求仕进。后朝廷闻其孝，就命常为本州教授，以从其志。滕昙恭年五岁，母患热，思寒瓜，土俗所不产。昙恭衔悲哀切。俄有一沙门曰：我有两瓜，分一相遗。还以与母。寻访沙门，莫知所在。赵符制名君锡，父老肌重，上下马难，人莫能于扶持。每朝会请谒，君锡侍行，则父体轻健。人以为孝感。蔡顺拾椹，赤黑二器盛之。赤眉贼见而问之。顺曰：黑者奉母，赤者自食。贼知其孝，乃遗米而去。徐州有孝妇，以二器盛菜。有老人问其故。妇曰：美菜供姑，恶菜与子。老人曰：岗南有菜，可以取之。妇至岗南，见菜生满地。古翂父为吏所陷，罪当大辟。翂乃登闻鼓，求代父死。武帝异之，乃宥其父。许坦年十岁，随父入山采药。父为猛兽所搏，坦即号叫，以杖击之，兽走父全。太宗谓侍臣曰：坦虽幼童，能致命救亲，深可嘉尚。乃授文林郎。张元其祖丧目失明，元请僧诵药师经。行道七日，夜梦人曰：三日后祖目必差。已而果然。解叔谦母有疾，遂向夜于庭中稽颡祈祷，闻空中语曰：此病得丁公藤乃差。求服之果愈。郑潜耀母寝疾，刺血为书，请于诸神，乞以身代。火尽而神许二字独不化，翌日母愈。杨炎一门，三世以孝行称，至门树六阙，古所未有。王少玄父仕于郡西，隋末为乱兵所害。后欲求骨以葬。时白骨满野，无由可辨，乃刺血渗之，旬日竟获父骨。何琦丧母泣血，停柩在殡，为邻火所逼。烟焰已及，乃匍匐抚棺号哭。俄而风止火息。颜乌至孝，父亡，负土为坟。群鸟衔土以助之，口中血出。遂名其县为伤鸟县。宗乘父丧，躬自负土作坟，不久而成。坟土自高五尺，松竹自生。吴隐之执丧过礼，家贫，无人助哭。每哭之时，常有双鹤鸣叫也。夏方遭疫疠，父母等死者十三人。方年十四，夜则号哭，昼则负土。葬毕，庐于墓侧。乌鸟猛兽，驯绕其侧。王褒葬其父，庐于墓傍，墓前有数柏树。褒涕泣所著之树，树色惨悴，与余树不同。梁文正父母俱卒，文正恨不获终养，乃穿圹为门，蹬道出入。晨夕洒扫其中，结庐墓侧。自是不言三十年。其后有甘露降于茔树之前，白兔驯绕。乡人以为孝感所致。元德秀丧母，哀甚，刺血绘佛之像，书佛之经，而史氏称之。李观居父之忧，刺血写金刚般若，遽有奇香发其舍，郁然连日，及之其邻。释道丕，母许氏，初生如天童子。其父殁于王事，丕遂出家。年二十，往霍邑立草庵，鸠工聚集白骨，昼夜诵经，祝曰：我今志为人子，岂无灵验者乎？未数日，果有髑髅跃出于前，丕遂抱持归华阴。是夜母梦夫归，明晨骨至。亦可谓全孝也。释宗颐，母陈氏，师出家后，常劝母持菩萨戒，注想弥陀。又令剪发为出家僧。于未终时，梦见尼僧十余辈相召。母梦觉以告师。师曰：此乃往生之祥也。言已，母色变白。至临终时，精神爽利，倍于常日，合掌向西端坐，于念佛中忽然坐灭。此亦全孝者也。如近世孝感者，今大丞相虞公有减臣之算，增父之年，事章达于上。帝嘉其纯孝，遂著名于辅相籍中。乃邛南刘浩然拜章之验，士大夫以此敬之。孝感如前验颇详，神明造物卫行藏。白鸠标瑞栖其宇，芝草呈祥挺在堂。陈氏梦尼生净土，李公刺血发天香。隆兴丞相心词妙，天下人心好忖量。
比丘谨白大众：父母者，形生之本，人道之恩。先圣后圣，成道树教，未始不先于父母者也。若父母在堂，如佛住世，应起难遭之想，当生孝养之心。此则居则致其敬，养则致其乐也。若父母即世，如佛入灭，应起报恩之想，常生拔苦之心。此则丧则致其哀，祭则致其严也。能如是者，则孝子之事亲终矣。历观自古，谁不尊崇？是知父母之恩，既比昊天之德，涓尘之孝，愿酬河海之亲。凯风念吹棘之心，南陔有采兰之咏。况乎花卉有重开之日，蟾蜍见复满之期。惟有双亲，无多岁月。所以为臣者念报刘之日短，为儿者乐事亲之日多。庄生有过隙之言，孔圣动逝波之叹。故圭峰禅师通明二宗教典，设教虽异，事亲则同。上来一一叙陈，大意笃于行孝。然行孝者，即报恩也；报恩者，即度脱也。欲度脱者，于此三事当须了知。一者了知亲有远近，二者了知恩有重轻，三者了知报有分全。且亲有远近者，远即多生父母，近即今生父母。恩轻重者，今生父母恩德最重，多生父母渐渐轻耳。报有分全者，但能侍养一生，名之为分；必能度脱多生，名之为全。又儒教所宗，偏重于父；谓人以形质为本，传体相续，故取姓于父。但数父祖以上，乃为七世。释教所宗，偏重于母；谓人以性识为本，形质是性识所依，母是子身寄托之处，故依母而生。却推此身以前，乃为多生。今此道场论行孝者，等而非偏；论报恩者，全而非分。故一切诸佛成道之时，多生父母皆相会遇，闻法获益。又佛告诸天言：父母生子，多有所益，要当报恩。过去诸佛所生父母，先取涅槃，皆自供养。将来诸佛，亦复如是。只如沙弥罗比丘，年始八岁入山修道，证阿罗汉果。以宿命通，自知一神为五母作子。自云：我为第一母作子时，我死之后，母见邻儿出入行步，便念我子在时，亦当行步，是以悲泣；我为第二母作子时，天命夭折，母见乳儿便念乳我，亦复悲泣；我为第三母作子时，十岁复死，我母饭时，不得俱食，亦复悲泣；我为第四母作子时，薄命先死，母见邻儿因媒娶妇，悲念我故，亦复悲泣；我为第五母作子时，年始七岁，辞家学道，我母追念，亦复悲泣。我见五母共会而泣。我一魂神，展转作子，使令五母啼哭发狂。是故当知，得宿命通，能知五母。又复推征前世父母，安可较量？但学如来修出世因，成等正觉，如上父母方得度也。若不尔者，但务立身行道，扬名后世，实于父母无少利益。故石壁钞主云：生前养育，犹少益于尊亲；殁后蒸尝，殊不利于冥路。但得扬虚名于后世，徒负恩于生前。若其亲在三途，不减分毫之苦。想兹远近，虚事劬劳，由是迟回，故不为也。伏望大众深明此理，印定自心。直须舍短从长，切勿务华去实。君看五母哭弥罗，忧海无风强起波。定果色堕痴爱网，金刚杵碎死生魔。伤嗟弃本甘缠缚，黾勉知恩好切蹉。念念回光酬罔极，流光催老急如梭。
谨按报父母恩德经云：佛告阿难：我观众生虽沾人品，心行愚蒙，不思父母有大恩德；弃恩背义，晨去暮归，不知父母动止寒温。晦朔朝晡，永乖扶持；安床荐枕，永不知闻。参问起居，悉皆断绝。父母年迈，形貌衰羸，羞耻见人，瞋呵欺抑。或复父孤母寡独处空房，犹如过客寓止宅屋。妻子约束，每事依从；父母瞋呵，全无畏惧。或复是女，婚嫁已毕，遂萌不孝之心。夫婿诟打，忍受甘心；父母微瞋，反生怨恨。自家骨肉，却以为疏；异姓他宗，情深眷重。或处他邦异郡，音信不通，致使双亲肝肠寸断。阿难，不孝之人身坏命终，堕阿鼻狱。其狱纵广八千由旬，四面铁城，其地亦铁。铁为罗网，炽火洞然，猛烈焰炉，雷奔电烁，烊铜烧铁，流灌罪人。铜狗铁蛇，恒吐烟焰；炮烧煮炙，支节燋然。剑刃刀轮，如云如雨，空中乱下；或斫或刺，苦罚罪人。历劫受殃，无时间歇。阿难，若复有人为父母忏悔罪愆，持斋持戒，若能如是，名曰孝子。若不行此行者，终是地狱之人。礼云：居处不庄非孝也，事君不忠非孝也，莅官不敬非孝也，朋友不信非孝也，战阵无勇非孝也。又云：五刑之属三千，其罪莫大于不孝。是知我等于父母所多有过失，未曾了知。虽幸免于王刑，恐难逃于地狱。敢依大觉披露罪根，仗法力以祛除，获慈风而荡散。如阿阇世王犯杀逆罪，耆婆告言：大王当知，如是罪者，除佛更无能除灭者。又佛告舍利弗：若人成就五无间罪及犯余罪者，应当于三十五佛前，昼夜殷勤，如法忏悔。修斋会主等皈依佛，皈依法，皈依僧，然后礼拜，忏悔罪咎。
比丘谨白会众：今当礼佛，直须珍重，发报恩心。愿诸世尊，当慈念我，当证知我。若我今生，若我前生，所作众罪，若自作，若教他作，见作随喜，一切罪障，皆悉忏悔。今依经文，先皈三宝。众等志诚，同伸皈依。
众等同运志诚心，诵普礼圣众真言：
唵。萨哩嚩。怛他誐多。伴佐伴佐。啰迦噜弥。
志心皈命礼三身平等、四智圆明、大慈大悲释迦牟尼佛、金刚不坏佛、宝光佛、龙尊王佛、精进军佛，伏愿不违本誓，鉴察丹衷，除多生五逆之罪愆，酬历劫二亲之罔极。
众诵普礼圣众真言：
唵。萨哩嚩。
志心皈命礼三身平等、四智圆明、大慈大悲精进喜佛、宝火佛、宝月光佛、现无愚佛、宝月佛，伏愿不违本誓众诵普礼圣众真言：唵。萨哩嚩。
志心皈命礼三身平等、四智圆明、大慈大悲无垢佛、离垢佛、勇施佛、清净佛、清净施佛，伏愿不违本誓，鉴察丹衷，除多生五逆之罪愆，酬历劫二亲之罔极。
众诵普礼圣众真言：
唵。萨哩嚩。怛他誐哆。
志心皈命礼三身平等、四智圆明、大慈大悲娑留那佛、水天佛、坚德佛、旃檀功德佛、无量掬光佛，伏愿不违本誓众诵普礼圣众真言：唵。萨哩嚩。怛他誐哆。
志心皈命礼三身平等、四智圆明、大慈大悲光德佛、无忧德佛、那罗延佛、功德华佛、莲华光游戏神通佛，伏愿不违本誓众诵普礼圣众真言：
唵。萨哩嚩。
志心皈命礼三身平等、四智圆明、大慈大悲财功德佛、德念佛、善名称功德佛、红焰帝幢王佛、善游布功德佛，伏愿不违本誓众诵普礼圣众真言：
唵。萨哩嚩。
志心皈命礼三身平等、四智圆明、大慈大悲斗战胜佛、善游步佛、不空佛、周匝庄严功德佛、宝华游布佛、宝莲华善住娑罗树王佛、法界藏身阿弥陀佛，伏愿不违本誓，鉴察丹衷，除多生五逆之罪愆，酬历劫之罔极。
诵普礼圣众真言：
唵。萨哩嚩。怛他誐多。伴佐伴佐。啰伽噜弥。
上来礼佛忏悔，已遂周谐。愿我会众此世来生，三障罪业，悉皆消灭。若我前生，若我余生，曾行布施，或守净戒，或修净行，所有善根及无上智，所有善根一切合集较计筹量，及一切父母所有善根，皆悉回向阿耨多罗三藐三菩提，如三世佛所作回向。我今回向，亦复如是。众等志诚，说偈回向。众罪皆忏悔，诸佛尽随喜。及诸佛功德，愿成无上智。去来现在佛，于众生最胜。无量功德海，我今皈命礼。
闻见觉知，皆具本来佛性；羽毛鳞甲，莫非宿世所生。倘精神之可来，非耳目之可接。都缘情想稍异，遂致飞走各殊。为慈鸟鹦鹉，则不忘反哺之心；为土枭破獍，则终起杀亲之想。表示人间之顺逆，甄别孝子之是非。善能了知，不无教化。况我如来慈力，菩萨愿力，或为善性鹿王，或作金毛狮子。小雁衔哀，则能使猎人释放；慈鸟垂泣，亦令稻主敬从。忍死者，为愿袈娑；说偈者，垂恩帝主。此乃方便之力，摄化之方，汝等莫得而知，无门而入。我今仗佛神力、陀罗尼力、施主愿力，悉皆释放。欲令汝等，各得逍遥。佛报恩经云：昔有一鸽为鹰所逐，入舍利弗影，颤惧不解。移入佛影，泰然无怖。大海可移，此鸽无动。所以尔者，佛大慈悲，舍利弗无大慈悲；佛习气已尽，舍利弗习气未尽；佛三阿僧祗劫修菩萨行，舍利弗六十劫中修习苦行。以是因缘，怖与不怖，其理别也。孝论云：圣人以精神乘变化而交为人畜，恐世俗莫自觉也。观彼飞走之属，恐是昔时之父母。正诫于杀，为笃于怀亲；专谕于道，恐陷其精神。必令孝子好生恶杀之心，慎终追远之念且至大矣。经云：应生孝顺心，爱护一切众生。斯之谓也。观夫飞禽走兽，水族游鳞，或挂罗网，或拘笼槛，或穿腮而反翼，或系足而倒悬，将临汤火之间，欲赴砧刀之上，忧愁恐惧，变慑慞惶。望云汉以魂消，忆林泉而胆碎。虽知万死，犹冀一生。顾眄哀鸣，以求救济。是故盆经疏云：能为父母，三节放生。谓岁终时、夏满时、忌辰时，随力所及，放诸生命。始自一七之数，乃至七七之数，或至无量，何其妙也！是故沙弥救蚁，流水济鱼。觊禅师建立生池，郑昌图焚烧网罟。杨宝之疗病雀，韦丹之放神龟。孔愉因一龟而封侯，之享由二鲤而增算。颜鲁公作放生池碑，则著有唐之盛德；孟轲氏有闻其声诫，则信君子之能仁。历观古人，皆能此事。今会主为，正好开笼释槛，断缚解悬，施水焚香，合掌咒愿。或法乐以津济，或秘咒以加持，俾令世世生生，不遭罗网内；在在处处，常居佛影中。任去任来，无挂无碍。向下重伸偈句，再为发明。一念迷真失故乡，迷头认影只颠狂。前程不睹心花发，日用唯专业识忙。已陷罗网遭困厄，忽蒙香火作津梁。掉头展翅何来去？佛影弥纶自在翔。
按释氏会要云：昔者南海之滨有一枯树，五百蝙蝠穴聚其中。有诸商人憩止树下。时属寒洌，聚集樵薪，蕴火其中。烟焰大炽，枯树忽焚。时商人中有诵阿毗达磨藏，彼诸蝙蝠虽为火焚，爱好法音，忍而不去，于此命终。随业受生，舍家修学，乘闻法音，并证圣果。今胁目尊者招集五百应真作毗婆娑论，斯并枯树之中五百蝙蝠也。又金光明经云：尔时如来知是十千天子善根成熟，即便与授菩提道记：汝等天子于当来世，过阿僧祗百千万亿那由他劫，于是世界当成菩提，同共一家一姓一号，名曰青目、优钵罗华、香山如来，如是次第出现于世。时有树神即白佛言：世尊，是十千天子何因何缘，修行何行胜妙善根，便得受记？佛言：于过去世，有一长者，名曰流水，游行聚落，见有一池，其水枯涸。于其池中，有十千鱼，命将不复。长者见已，生大慈心。以象负水，救彼鱼命。复为宣说宝胜如来名号，并解说十二因缘。彼鱼闻已，同日命终，生于天上。佛言：尔时流水长者即我身是，今十千鱼者即十千天子是。由闻法故，今于我所得受道记。所以向下普为生命，称扬法乐。伏冀薰成种智，作远因缘。速超六道四生，早证三明八解。重将法语，更济有情。自利利他，重重无尽。今欲宣扬圣号，大众志诚，如法应和。
上来放生功德已竟，凭仗良因，奉报四恩，均资三有。水陆含情，同圆种智。
第三时真俗混融法事分为十八节：启白叙意；忏悔罪愆；警策大众；宣疏礼请；广陈供养；真俗混融；叙法供养；劝父母皈依三宝；劝持五戒；劝修四谛；劝修中乘；劝修六度；劝修一乘法门；劝父母成佛；普劝大众；劝修观想赞礼；行香设散；礼别贤圣。
第一、启白叙意伏闻古佛未生，谁为之父而谁为之母？混元既判，以辨乎阴而以辨乎阳。岂知无阴阳地，原在目前；须信先父母身，非从他觅。摩耶幻生诸佛，净饭返拜如来。文殊乃杰出小男，普贤真绝伦长子。以一乘三乘为至养，修五戒十戒为正因。统法界于我家，摄光明为眷属。尘尘出现，法法全彰。从前贪爱恩情，全是智悲行愿。倘不皈依觉路，争能履践法门。比丘谨与会主，稽首和南，一心仰白报恩会上诸佛菩萨，三界四府万灵，十方满空贤圣。
今当第三时中，将升宝座，宣演法门，愿我音声遍周法界，普使闻者各各回光，会三乘而入一乘，融五性而皈一性，十身满足，万德俱圆。慈愍故，悲愍故，大慈悲愍故。
三业六根，不无违理损物；五逆十恶，未免带果招因。今欲报二亲之深恩，须当忏五逆之重罪。志心奉为今生父母，历劫亲缘，法界含情，道场忏主，并皆明悟，一一断除业障。今当忏悔，自有后文。大众志诚，如法应和。
弟子众等，合道场人，奉为四恩一切父母，自从无始旷大劫来，舍身受身，越尘沙劫，恼乱父母，不可称量。从生至生，改形易报，不复相识，岂念生成？造作无边五逆重罪。或有父母已证菩提，我不自知，返出身血。或有父母住声闻乘，我返于他，断其身命。或有父母作比丘僧，我亦于中，破坏和合。或有父母堕在三途，或趣邪论，或生边地，或居三界，或住三乘，或处富饶，或沦下贱，举手所指，纵目所观，此界他方，无非父母。我于如是彼等亲缘，弃恩背恩，或杀或害，或于今世不孝尊亲，甘旨全无，朝昏不顾。由斯业力，枉受轮回。今遇正因，深生惭愧，誓于今日稽颡皈依，愿圣慈悲，摄受忏悔。不孝五逆，尽获消除。改往修来，更不敢造。愿罪消灭，愿罪消灭，愿罪消灭。多生五逆罪消灭上来忏悔，已遂周谐。罪障既消，应须发愿。大众志诚，如法应和。愿我孝心不退转，愿我孝行速周圆，愿我父母证菩提，愿我子孙存至养，愿此功德周沙界，普施六道诸有情，同归无上涅槃门，尽泛毗卢华藏海。
上来忏悔发愿，已遂周谐。今当警策，众等各各发志诚心，如法应和。道场清净众，各各当志心。志心勤皈依，志心勤礼拜，大圣大慈悲，释迦牟尼佛。唯我释迦尊，能行于大孝。唯我释迦佛，能报于大恩。是故我等众，今日须控告。惟愿圣慈悲，开受我等请。令我于父母，能酬广大恩。令我于父母，能宣广大法。能化悖逆者，令生孝顺心。尽出苦泥犁，同生佛净土。念我无量劫，常生不孝心。违背父母恩，无由得解脱。我从今日去，遵奉如教行。常发菩提心，常修普贤行。功德俱回向，父母及宗亲。行愿悉圆满，同证菩提果。愿佛加护我，不使堕邪途。假使铁轮旋，此心无退转。
大众志诚心，同诵赞佛偈：智慧高广山，峰岭极严峻。溪谷深俱旷，清泉常流满。以愍所生母，普及于一切。愿速闻正法，悉令众听受。
礼拜能除我慢障，礼拜能感尊贵身，礼拜能灭七支愆，礼拜能生三业善。
今当礼请，报恩会上诸佛菩萨，光临道场，受请供养。
诚心仰请，报恩会上，此法会中，三时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，三时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，三时礼请伏愿慈悲愍怜，俯降道场，为我报恩，作大利益。
诚心仰请，报恩会上，此法会中，三时礼请伏愿慈悲怜愍，俯降道场，为我报恩，作大利益。
诚心仰请，报恩会上，此法会中，三时礼请伏愿慈悲怜愍，俯降道场，为我报恩，作大利益。
上来礼请报恩海会诸佛菩萨圣众，已沐云临道场。伏愿天眼遥见，慧耳遥闻，他心遥知，神通遥鉴，以大悲力，启无缘慈，怜愍有情，哀受我请。慈悲护念，降临道场，证盟此斋，充遍法界。愿此善力，广大无边，犹若虚空，具诸功德。
奉请已，一心皈命礼常住三宝。
道场开启，法席精严。既仪物以广陈，庶诚心之可表。戒香定香，云腾雾霭；智炬慧炬，月映星辉。优昙花吐带祥烟，菩提果熟凝甘露。碧琉璃瓶内，雪浮三汲赵州茶；红玛瑙瓯中，霜清一滴曹溪水。珍宝般般具足，神珠颗颗光圆。涂浆百味澄清，膳馔五香精洁。霞衣鲜彩，品药芬芳。今将一一献能仁，望圣慈悲垂纳受。
比丘伏闻慈觉禅师云：夫孝也者，有出家之孝，有在家之孝。出家者，割爱辞亲，参微契本，深入无为之理，上酬罔极之恩。此乃趣十力之要门，报二亲之捷径。非但未来获益，亦于现世成功。所以如来子夜逾城，道圆雪岭；卢能黄金遗母，法继黄梅。是故华严经云：父母及亲属，宫殿及财产，一切皆舍离，谦下求知识。虽则洞山和尚十种不归，赵州禅师不愿再见，为成道故，以法断恩。然而道力有余，应思报德。是以迦维省父，忉利宁亲。至于贫乏无依，理合躬亲给侍。是故，毕陵迦起尽心之戒，忍大师有养母之堂。陈陆州织履供亲，朗法师荷担游学。然则出家者，以法味为甘旨，而不忘返哺之心；以佛事为勤劳，而不违世谛之理，非但一世父母而多生父母皆报，非但一身父母而法界父母皆度。同登觉岸，岂止周公之配天？普示迷津，故逾考叔之纯孝。出家之士，其利溥哉！其或因缘未至，父母不听，宜尽在家之孝，劝修出世之因。若能即俗而真，亦有成佛之路。经云：兄弟二人，为丧父母，志念各异。兄好道谊，弟受家业。弟曰：凡为人子者，当立功效，继续父母，功勋不废，乃为孝尔。兄曰：五戒十善，供养三宝，奉行六度，坐禅念定，以道化亲，乃为孝尔。道俗相反，自然之数。道之所乐，俗之所恶。俗之所珍，道之所贱。而智愚不同谋，犹明暗不共处。兄修行业，得成道果。弟受家业，后生牛中。兄又化之，使令皈向，得生天上。是知世间之孝，止于现身；出世之孝，尽未来际。孝子应念：人命无常，过于山水。虽得孝养，日月无几。况乎三途长夜，永劫沉沦，虽有孝心，如何济度？所以孝养父母之外，更劝父母回心向道。称佛为师，至成无上菩提，方是报恩事毕。夫孔子之说孝经终于丧祭者，世间之机未熟也；释迦之行孝道累劫报恩者，出世之法如是也。曾参尽孝之时，惟知有世间之孝；摩腾竺法之后，又知有出世之孝。方知古人，深为庆幸。事父母者，可不勉哉？于是辄览真乘，具明至孝。反觊婴儿之行，无亏膝下之严。报双亲顾复之劳，致一乘圆满之地。遂使在家菩萨，解行无疑；出俗高人，因斯可鉴。呜呼！光阴易失，父母难逢。仲尼志风树之悲，子路有枯鱼之叹。而况人身数少，加之地狱时长，既交臂而失之，虽噬脐而何及？若取一生事办，要须三复斯文。普祈法界众生，尽获金刚种智。真俗混融见法身，伟哉慈觉导迷津。不归只愿求成佛，再见无期待出尘。以法断恩恩岂断？酬恩入法法尤亲。胞胎爱欲君休恋，正觉初成看渐新。
谨按佛说报父母恩德经云：尔时阿难白佛言：世尊，云何报得父母深重之恩？佛告阿难：汝等当知，假使有人遭饥馑劫，脔割其肉供养父母，经百千劫，终不能报得父母深重之恩；假使有人手持利刀，割其心肝献于父母，终不能报得父母深重之恩；假使有人敲骨出髓，千百锋戟一时刺身，经千劫，终不能报得父母深重之恩；假使有人左肩担父，右肩担母，研皮至肉，研肉至骨，研骨至髓，血流没踝，绕须弥山，经百千劫，终不能报得父母深重之恩；假使有人为于父母入阿鼻地狱，经百千劫吞热铁丸，令身燋烂，终不能报得父母深重之恩。阿难白佛言：我等今日深生惭愧，云何报得父母深重之恩？佛言：若有善男子、善女人欲报父母恩者，为于父母书写大乘，为于父母读诵大乘，为于父母听受大乘，为于父母供养三宝，为于父母布施修福，为于父母忏悔罪愆，为于父母书写此经，为于父母持斋奉戒。汝等若能如是，名为孝子；若不行此行者，终是地狱之人。阿难闻已，即白佛言：我等从今已往尽未来际，宁碎此身犹如微尘，百千万劫终不忘于如来圣教。宝积经云：佛告迦叶言：在家菩萨成就三法，不退菩提。谓父母不信，令其住信；父母毁戒，令其住戒；父母悭贪，令其信舍。又阿难白佛言：是大施主于世尊处，诚有大恩。佛言：实有斯事。于我有恩，我已报讫。由因我故得知三宝，受五学处，于四谛理无复疑惑，得预流果，当尽苦际，证会无生。如是之恩，更为难报，非衣食等可相比喻。普贤行愿经云：法供养者，所谓如说修行供养，利益众生供养，摄受众生供养，代众生苦供养，勤修善根供养，不舍菩萨业供养，不离菩提心供养。善男子，若诸菩萨行法供养，则得成就供养。如来如是修行，是真供养。如月光童子知其慈父信受外道，欲害如来，即谏父言：佛为大圣，三界之尊，道德清净，言教正真。佛成道时，第六天魔尚不能坏，莫不稽首受佛化者。如来之身，金刚德体，相好光明，犹星中月。佛之道德神化如此，愿父改悔，皈依三宝。时父德护即于佛前，生大信心，以上妙衣覆佛身上。白言：我本愚痴，受六师教。今于佛前志心忏悔。今因月光，令我信佛。我今殷勤，更不作罪，愿佛救我。世尊，我子月光于千万亿劫难可值遇。怜悯我故，来生我家，善为我说诸佛功德。于千万劫，恩难可报。佛言：此月光者，能令未信众生令生净信，未调伏者能令调伏，未成熟者能令成熟，于其父所作善知识，何以故？能以导师法教化其父，令生信心，必定当得无上菩提。月光童子又白母言：我敬母故，为报母恩奉上此语。何以故？母怀我身满足十月，生我身时半死半生。我念此恩未曾遗忘，我愿奉母往见百千亿那由他佛，常愿奉母听诸佛法，常愿奉母往见一切菩萨行处，常愿奉母往见一切菩萨净佛法处，常愿奉母往见一切不坏信处，常愿奉母往见一切作佛事处，常愿奉母往见一切供具供养三宝处，常愿奉母往见一切圣人行法之处，常愿奉母往见一切信根成就至涅槃处。时母月云告月光言：善哉，善哉！得闻汝说。汝实大悲，于父母所深生怜悯，开导善事。我今亦愿发菩提心。即说偈言：汝今来生在我家，我今见汝如导师，能使我心清净信，不可思议诸佛法。汝今犹如我父母，亦如诸佛生我家。我于无量千万劫，不能报汝今日恩。汝真是我善知识，世世常为清净道。令我安住最胜念，决定信佛无有疑。
奇哉月光，能以佛法奉养父母者，可谓专意承志，谕父母于道也。是知古有真规，敢不遵奉？向下专为过现父母劝归三宝，修习三乘，俾令善力转增强，各得其门而趣入。父母横担左右肩，未能少报半分全。血流没踝非为孝，道以资亲始是贤。德护因儿生正信，月云为子脱尘缘。奇哉童子真难继，直养为怀志可怜。
经云：迦叶白佛言：世尊，我从今始，当以佛法僧事启导父母乃至七世父母，当令奉持。佛言：善哉，善哉！汝今善能护持正法，不欺于人，不欺他人，善业因缘故而得长寿，善知宿命。佛报恩经云：优婆离白佛言：皈依佛者，为皈色身，为皈法身？答曰：皈依法身，不皈色身，不以色身为佛故。问曰：若色身非佛身者，何故出佛身血而得逆罪？答曰：色身是法身器故，法身所依故。又问：皈依法者，为皈自身尽处，他身尽处？答曰：皈自身尽处，皈他身尽处，是名皈依法。谓断欲无欲，尽处涅槃，即是法也。又问：皈依僧者，为皈俗谛僧，为皈第一义谛僧？答曰：皈依第一义谛僧。问：若皈第一义谛僧者，佛与提谓波利受三自皈，不应言未来有僧汝应皈依？答曰：以俗谛僧是名第一义谛僧所依，故言未来有僧汝应皈依。又欲尊重俗谛僧，故作如是说。问：佛亦是法，法亦是法，僧亦是法，正是一法，有何差别？答曰：虽是一法，以义而言，自有差别。无师大智及无学地一切功德，是谓佛宝；尽谛无为，是谓法宝；声闻学无学，功德智慧，是谓僧宝。问：若佛以法为师者，于三宝中何不以法为初？答曰：虽法是佛师，而法非佛不弘，是故佛在初。问：若受三皈戒时，先称法宝后称佛宝，成三皈否？答曰：无所晓知，说不次第者，自不得罪，得成三皈。若有所解，故倒说者，得罪亦不成三皈。问曰：若称佛及法，不称僧者，成三皈否？若称法僧，不称佛者，成三皈否？若称佛僧，不称法者，成三皈否？答曰：不成三皈。问曰：若不受三皈，得五戒十戒否？答曰：一切不得。问：若先受三皈，作优婆塞，后若受五戒十戒，更须三皈否？答曰：不受三皈。一切得戒以先受三皈故。维耶离国有一长者，其妻有娠，子在母胎，日自三皈，始生堕地，亦跪自皈言：南无佛，南无法，南无比丘僧。皈命佛，皈命法，皈命比丘僧。母即深怪，意欲杀之，即白长者。长者言：此儿非凡。人生百岁，每尚不晓自皈三尊。况儿堕地能称三宝，好养室之，切勿瞋慢。儿年七岁，于道边戏，时舍利弗等惊怪小儿能礼比丘。儿言：道人不识我耶？佛于天上为母说经，我时为天，当下作猪。从佛之教，自皈得人。尊者即禅，寻亦知之。儿言：愿以我身因请世尊、诸菩萨等。尊者然之，儿便还家白父母言：适见佛弟子，即因请佛及四辈饭，愿办甘脆。父母受之，为极珍妙，过逾儿意，佛及众僧作神足来到儿舍饭，又为说法。父母及儿，内外眷属，皆得道果。故知自皈之福，能福双亲。今日会中，故宜信仰，可谓禅是大沩诗是朴，大唐天子只三人。胎中已解奉三皈，堕地称名也大奇。长者若教无慧眼，慈亲安得破狐疑。融归一法原同体，兼摄群凡作住持。无上福田最尊贵，酬恩佛子可忘之？
贤愚经云：五戒者，一者慈仁不杀，恩及群生；二者清让不盗，损己济众；三者身洁不淫，不犯诸欲；四者诚信不欺，言无华饰；五者奉孝不醉，行无点污。又不杀，仁也；不盗，义也；不淫，礼也；不妄，信也；不酒，智也。又经云：杀者为说夭寿之殃，盗者为说贫乞之苦，淫者为说灭身之祸，谗者为说灭信之患，醉者为说色身之变。言十戒者，佛告胜思惟菩萨言：若菩萨守护如来一切戒藏，如诸菩萨自爱命者则不应杀，自爱财者则不应盗，自爱妻者则不应侵他，自爱实语不应诳彼，自爱和合不应离间，自爱正直不应邪倚，自爱柔软不应恶骂，自爱知足终不于他而生贪爱，自爱仁恕终不于他而生瞋恚，自爱正见终不于他而生邪见。又佛报恩经云：优婆离白佛言：若白衣不受五戒，直受十戒，为得戒否？答曰：一时得二种戒。问曰：若一时得，何须次第先受五戒，次受十戒耶？答曰：虽一时得，而染习佛法必须次第。先受五戒，以自调伏，信乐渐增；次受十戒，如是次第得佛法味。如游大海，渐渐入深。入佛法海，亦复如是。若一时受，即失次第，又破威仪。复次或有众生因受五戒而得道果，或有众生因受十戒而得道果，是故如来说此次第。若先受五戒次受十戒，受十戒时亦成就二戒。又分三品。若微品心受得微品戒，若中品心受得中品戒，若上品心受得上品戒。以是义故，随心高下，得戒不同，无定限也。孝论云：持五戒者资之以人也，持十戒者报之以天也。有一于此，则成其人而显其亲，不亦孝乎？有一不修，则弃其身而辱其亲，是得为孝乎？故天下福不臻而孝不笃也。今天下求福不若笃孝，笃孝不若修戒。戒也者，大圣人证果之胜法也。以清净意守之，其福若取诸左右也。尝闻须密多长者游五天竺，偶至佛所，谛观威仪殊胜无比，乃念父母平昔持戒修福，广植善根，独不得见佛而没，叹惋切至，遽见父母从西方作礼而来，佛为授记。长者欢喜，随佛证悟，获漏尽通。今日会主，当为父母劝持五戒十戒，于天上人间任意受生，岂不快哉？可谓凿池不待月，池成月自来。法中正胜戒宜遵，守护须还清净人。过海浮囊无缺漏，先天妙物出陶甄。如能检束方知本，倘不坚持反辱亲。天上人间增妙报，密多见佛了前因。
法华经云：诸苦所因，贪欲为本。若灭贪欲，无所依止。灭尽诸苦，名第三谛，为灭谛故。修行于道，离诸苦缚而得解脱。所言谛者，审也，实也。而声闻人，但有审义而无实义。故涅槃经云：佛言：善男子，诸凡夫人有苦无谛，声闻缘觉有苦有谛而无真实，诸菩萨等解苦无苦，是故无苦而有真实，乃至集、灭、道谛，亦复如是。天台禅师以藏、通、别、圆四教而分四谛，谓生灭四谛，无生四谛，无作四谛，无量四谛。今所明者，即藏教中生灭四谛也。且知苦断集染法灭也，证灭修道净法生也。故知四谛法门必须三转，谓此是苦，此是集，此是灭，此是道，即是相转也。此是苦，汝应知；此是集，汝应断；此是灭，汝应证；此是道，汝应修，即劝修转也。此是苦，汝已知；此是集，汝已断；此是灭，汝已证；此是道，汝已修，即作证转也。而声闻人，我生已尽，即苦谛智；梵行已立，即灭谛智；所作已办，即道谛智；不受后有，即集谛智。此四智圆即得究竟，证无学果。是知当来弥勒世尊初会之中，说法化度。其父儴佉王闻佛成道，往到佛所，欲得闻法。时佛为说初中后善，义理深远。尔时大王将八万四千众，往到佛所，求作沙门，尽成道果，得阿罗汉。其母梵摩越复将八万四千婇女，往到佛所，求作沙门。尔时诸女人得阿罗汉道，唯梵摩越断三结，便成须陀洹。又大悲如来初成佛时，为度声闻三会说法。第一大会度诸弟子有百俱胝，第二大会度诸弟子有那由他俱胝，第三大会度诸弟子有百千那由他俱胝。如上所说三会数量所度弟子，成阿罗汉者皆是往昔所生父母。会众若能如佛度脱所生父母，令证小乘，虽然未达上头关，已免轮回于苦海。小乘为养事堪呈，三转回环四谛分。应断应知禅兀兀，已修已证醉醺醺。能行自利逃红焰，求证单空坐碧云。三会度人皆父母，大悲弥勒岂谩君？
华严经云：十二因缘者，所谓无明缘行，行缘识，识缘名色，名色缘六入，六入缘触，触缘受，受缘爱，爱缘取，取缘有，有缘生，生缘老死。此中无明有二种业，一令众生迷于所缘，二与行作生起因；行亦有二种业，一能生未来报，二与识作生起因；识亦有二种业，一令诸有相续，二与名色作生起因；名色亦有二种业，一互相助成，二与六处作生起因；六处亦有二种业，一各取自境界，二与触作生起因；触亦有二种业，一能触所缘，二与受作生起因；受亦有二种业，一能领受爱憎等事，二与爱作生起因；爱亦有二种业，一染着可爱事，二与取作生起因；取亦有二种业，一令诸烦恼相续，二与有作生起因；有亦有二种业，一能令于余趣中生，二与生作生起因；生亦有二种业，一能起诸蕴，二与老作生起因；老亦有二种业，一令诸根变异，二与死作生起因；死亦有二种业，一能坏诸行，二不觉知，故相续不绝。凡夫无智，执著于我，常求有无，不正思惟，起于妄行，行于邪道，如是但有苦树增长。无我无我所，无作无受者。三界所有，唯是一心，如来于此分别演说十二有支皆依一心。如是而立，了知无我无人无寿命，自性空，无作者无受者，即得空解脱门现前；观诸有支皆自性灭，毕竟解脱，无有少法相生，即得无相解脱门现前；如是入空无相已，无有愿求，即得无愿解脱门现前。此十二支总摄为四：一能引支，谓无明、行能引识等五果种故；二所引支，谓识等五是前二支所引发故；三能生支，谓爱、取、有近生当来生、老、死故；四所生支，即生、老、死是爱、取、有近所生故。而缘觉人修习此者，若利根者四生得果，若钝根者百劫得果。亦有一生而成就者，如鹿母夫人生五百子，子年长大，共相与言：一切诸法如幻如化，体无真实。我等今日虽处富贵，不得久保。物成有败，会亦当死。即白父母言：世间皆苦，无可乐者。父母今者听我出家。父母许之，即就后园各各出家。如是次第得辟支佛果，上升虚空，现诸神变，即自烧身，取般涅槃。夫人取骨，起塔供养而作誓言：我虽生五百子，而无一人发菩提心。愿我供养辟支迦故，所有功德普及一切，令我来世但生一子，能发大心，现世出家，得一切智。佛告阿难：时鹿母者，即摩耶夫人是也，因供养辟支迦故得生如来之身；若不供养辟支迦，宁得今为佛母？是知为佛母者，由供养辟支迦也。能供养者，由辟支为其子也。为其子者，意令其父母发大心也。则生死之路虽隔，而母子之情不可忘。所谓不得春风花不开，花开须藉春风力。中乘为养死生穷，缘独虽殊二觉同。不向支支分四种，何由法法会三空？四生证果根机利，百劫成功观智融。鹿母当年因供养，后生一子法王雄。
华严经云：文殊问智首菩萨言：佛子，如来何故或为众生赞叹布施，或赞持戒，或赞忍辱，或赞精进，或赞禅定，或赞智慧，而终无有惟有一法而得出离，成阿耨多罗三藐三菩提？时智首菩萨以偈答曰：佛子甚希有，能知众生心。如仁所问义，谛听我今说。过去未来世，现在诸导师，无有说一法，而得于道者。佛知众生心，性分各不同，随其所应度，如是而说法。悭者为赞施，毁禁者赞戒，多瞋者赞忍，好懈赞精进，乱意赞禅定，愚痴赞智慧。如是次第修，渐具诸佛道。如先立基堵，而后造宫室。施戒亦复然，菩萨众行本。譬如建城郭，为护诸人众。忍辱亦如是，防护诸菩萨。譬如大力王，率土咸戴仰。定慧亦如是，菩萨所依赖。
所言六度者，为对六蔽渐修佛法，渐熟有情故。但说六六中，前三增上生道，感大财体及眷属故；后三决定胜道，能伏烦恼成熟有情及佛法故。又前三饶益有情，后三对治烦恼。又由前三故不住涅槃，由后三故不住生死，能为无住涅槃资粮也。又通名波罗密多者，要具七最胜故：一安住最胜，要安住菩萨种性故；二依止最胜，要依止大菩提心故；三意乐最胜，要慈愍一切有情故；四事业最胜，要具行一切事业故；五巧便最胜，要无相智之所摄故；六回向最胜，要回向无上菩提故；七清净最胜，要不与二障间杂故。若七随阙，非到彼岸。而菩萨修习经历三祗，谓初阿僧祗劫，势力微细，烦恼未伏，但名波罗密多；第二阿僧祗劫，势力渐增，能伏烦恼，名近波罗密多；第三阿僧祗劫，势力转增，能毕竟伏一切烦恼，名大波罗密多。若能以此引导父母，则成佛有分也。昔有迦罗妇，其身怀孕在于佛前，腹中女子叉手听经。佛即问言：汝叉手听经，以何故尔？女即答言：乃世间人不孝顺父母，不供养沙门，是故叉手听经。尔时女子即从右胁而生，名无垢光，为佛作礼而白佛言：今此会中有诸迦罗妇，愿佛为说经，令得男子身。佛方说经，又有七十五迦罗越来至佛所而作是言：此七十五迦罗妇者，是我曹父，彼若出家，合先度我作比丘僧。尔时佛呼：善来彼等，皆作比丘。时七十五妇用佛威神，得成男子，前白佛言：我等愿作比丘。佛令弥勒，即为出家。尔时无垢光女，自然有花盖七重，即持与母言：佛是天上、天下度人之师。母以花盖盖佛之后，亦当为天上、天下之盖。又当发菩提心，若母发心，我为已报母氏之恩。母言：我已发心，所以者何？汝于十月，在我腹中，从是已来不生悭心、破戒等心。我自念言：今所怀子必是菩萨。汝今劝我，当随汝语，更发大心。佛告舍利弗：我前迦罗妇者，皆是此女前世父母。此女发愿：若有众生是我父母，必当令其于佛菩提而不退转。舍利弗，此三千大千世界所有星宿，其数易知；此女前世父母受其劝导于佛菩提而不退转，其数难知。又宝积经云：有大长者名曰安隐，妻名焰慧，彼生一男。当初生时，三反微笑言：云何今日生断见家？即引导父母至胜观如来所。时有八万四千众生闻是奇异，即共俱往。儿至佛所，修敬已毕，复白佛言：愿我来世当得作佛。时八万四千众生亦白佛言：我等亦愿后成如来。尔时胜观如来告侍者曰：此婴儿者，曾于六十四俱胝那庾多百千佛所恭敬供养，又于过去十那庾多佛所修行梵行。今此所将八万四千者，于过去世并是婴儿本生父母。何以故？此婴儿曾发愿言：愿我今生在在处处，所有父母皆令安住于佛菩提，又令慈母更无第二再受女身。由是愿故，彼诸众生至于今日，随逐婴儿来至我所。尔时婴儿闻已欢喜，诣父母所而说偈言：如是多千众，我前生父母，皆已住菩提，父母心何趣？
父母亦答言：如子至所趣，我心亦如是，当成一切智，此决定无碍。子已生我家，愿后勿相舍。常当忆念我，令速证菩提。
佛言：昔时婴儿者，今自在天子是也。于当来世得成作佛，号曰大悲。于第一会度诸菩萨有百俱胝，第二大会度那由他俱胝，第三大会度百千那由他俱胝。彼菩萨众皆是往昔所生父母。是知度脱过去父母，皆由愿力。世世生生，还复相遇，令得见佛，成就佛果。则我等众自作自受，自救不了，何暇及亲？然而道力未充，亦宜勉励勤行六度，成佛为期。岂不见古语云：予何人而舜何人？彼既丈夫我亦尔。大乘为养智悲全，顿发菩提出爱缠。劫满三祗方杀贼，行铺六度好行舡。腹中女子因无限，膝下婴儿果渐圆。色究竟天增气焰，必须托彼坐红莲。
法华经云：如来为一大事因缘故出现于世，令诸众生开示悟入佛之知见。华严经云：一切世界诸群生，少有欲求声闻乘。求独觉者转复少，趣大乘者甚难遇。趣大乘者犹为易，能信此法倍更难。又出现品云：设有菩萨，经无量百千那由他劫，行六波罗密，具六神通，若未闻此如来不思议大威德法门，或时闻已，不信不解，不顺不入，不得名为真实菩萨，以不能生如来家故；若得闻此如来无量不可思议无障碍大智慧法门，闻已信解，随顺悟入，当知此人，生如来家，随顺一切如来境界故。清凉云：高不可仰，则积行菩萨曝鳃鳞于龙门；深不可窥，则上德声闻杜视听于嘉会。且如夕钓磻溪，朝升台辅，岂与夫明经常选而语其优劣者哉？况初生王宫，贵极臣佐，宁同百战夷项，备历艰辛，故知初发心人亦非聊尔。人语其智，等虚空而非类；论其德，碎尘刹而难量。极念劫之圆融，尽法门之重现。而初心契于智海，岂有边涯？犹微滴入于天池，齐无终始。长者亦名此经为乘如来乘，直至道场。颂云：有大宝乘住四衢，文殊引导普贤扶，肥壮白牛甚多力，一念遍游无卷舒。故如来出现品中，放眉间光，灌文殊顶；放口中光，灌普贤口。令此二人互相答问，明如来出现也。又文殊以理会行，普贤以行会理。以理会行，则融通隐隐；以行会理，则涉入重重。则文殊普贤，俱遍法界。故经云：一切处文殊师利，一切处普贤菩萨，佛是二法之中无作之果。即三而一，即一而三；三一互融，俱存俱泯。举因即果，举果即因。是知初发心时，即得阿耨多罗三藐三菩提，义必然也。不同权教，因果阶差，须历三祗方成正觉。故威德王太子白父王财主言：大王当知胜日身如来出兴于世，成等正觉，于今未久。时王闻已，欢喜无量，即往佛所。到已礼足，退坐一面。尔时如来白毫相中放大光明，名一切世间心灯，普照十方。又以自在神力现身，超出一切世间，以圆满音普为大众说陀罗尼，名一切法义离暗灯，佛刹微尘数陀罗尼而为眷属。彼王闻已，即时获得大智光明，遂乃出家。未久之间，悉得成就一切法义离暗灯陀罗尼，又得菩萨十神通门，又得无边辩才门。复以神通遍十方刹诸如来所听受其法，为大法师演说妙法，随众生心而为现身，称扬如来自在神力。又闻如来初诞生时，能令摩耶一一毛孔皆现如来往昔修行，又诸毛孔皆现如来往昔所住世界。在在生处，摩耶夫人常为佛母。又摩耶夫人言：悉达太子初生之时，尽此世界海所有一切毗卢遮那如来皆入我身，示现诞生。又菩萨将欲下生之时，一一毛孔咸放光明，来入我顶，我身形量虽不逾本，我身尔时量同虚空，悉能容受十方菩萨。尔时菩萨降神入胎，有十方佛刹微尘数菩萨来入我身，于我腹中。或以三千大千世界而为一涉，或以不可说不可说佛刹微尘数世界而为一涉，又念念中十方不可说不可说一切世界诸如来所、菩萨众会乃至诸天欲见菩萨，来入我身，而我腹中悉能容受，而身不广大，亦不迫窄。此四天下乃至三千大千世界、百亿四天下阎浮提中菩萨受生，我为其母，然我此身本来无二，非一处住，非多处住。如此世界过现未来一切世尊，我自现身而为其母。善男子，此解脱门，非最后身，菩萨神通道眼所能知也。故知一乘之养是为圆满，是为究竟，是为广大，是为殊胜。以此为孝，又何以加焉？所谓道：千峰势到岳边止，万派声归海上消。一乘为养妙严都，尘刹众生父母躯。长子全身周沙界，小儿无处不文殊。摩耶生佛原来幻，太子宁亲忒煞迂。三世十方相涉入，人牛不见月轮孤。
孝行录云：若人以一乘为养者，如来之孝也；以六度为养者，菩萨之孝也；以十二因缘为养者，缘觉之孝也；以四谛为养者，声闻之孝也；以五戒十善为养者，人天之孝也。人天小果，不出轮回；缘觉声闻，未登宝所；权乘菩萨，犹滞化门；圆满一乘，方为究竟。夫亲者身之本，孝者行之宗。天下固莫重于亲，圣人无以加于孝。事父母以如来之孝，则其孝至矣；报父母以一乘之养，则其养极矣。故知福焰王太子之父，今无量寿佛是也；威德王太子之父，今宝华如来是也；月光童子之父，当来无等身是也；净藏净眼之父，当来娑罗树王如来是也。我等今日普为父母，自过去一生乃至阿僧祗劫生，自一阿僧祗劫乃至不可说不可说阿僧祗劫，现在未来，亦复如是；又自东方一世界乃至阿僧祗世界，自一阿僧祗世界乃至不可说不可说阿僧祗世界，南西北方，四维上下，亦复如是。尽法界虚空界，于中受生一切父母愿于此夕同集道场，顿悟无生，俱成正觉。如彼父母所有男女皆为孝养，各以一乘之孝奉亲之后，随侍二亲，亦成正觉。如月光童子当来成佛，名离垢月光、不动、无障碍、大庄严；大自在天子当来成佛，名曰大悲。故慈觉云：一切众生皆父也，一切众生皆母也，如一父母未成佛者，孝子誓愿不成正觉。一切父母成佛俱尽，是时孝子，尔乃成佛。故颂云：父母皆成佛，绵绵法界如。尔时心愿足，方乃证无余。天伦佛性自圆常，今日方知孝道昌。点铁成金恩爱矿，采花作蜜智悲乡。已知有父如无等，宁可无儿似月光。自利利他俱满足，更无一物献尊堂。
比丘谨白大众：古今诸佛如来愿轮广大，孝道昌隆，运父母于妙觉之都，济群生于一乘之地。方便权施则五乘不等，真实开导则大道无差。如驱三驾而等赐白牛，似会百川而同归大海。故辩正论云：孝感神明，功侔造化。方深则四渎流浅，比重则五岳山轻。风雨不能乱其波涛，虚空未足栖其令誉。甚哉，孝之大也！又何以加焉？夫识体轮回，六趣无非父母；生死变易，三界孰辨冤亲？故令出家者舍俗趣真，均庶类于天属；遗荣即道，等含气于己亲。大戒经云：一切男子是我父，一切女子是我母，我于生生世世无不依之受生。君不见，婴儿引导八万四千丈夫众；又不见，女子度脱七十五个迦罗妇。此皆昔日所生父母，由宿愿故，还相会遇。更不以三牲为养，但能以一乘为谕。知此者孰不钦向？行此者孰不超升？所以上来自浅至深以法奉养，谓皈依三宝者，且救父母三途之苦也；五戒十善者，且惠父母人天之乐也；四谛十二缘六度者，且寄父母三乘之位也；一乘法门者，终置父母究竟佛果也。若父母果然成佛，则孝子方可休心，自然天地同根，是非一气，圣凡平等，彼此圆融。如或未然，切希黾勉行持，莫使翻为仇对。如佛在世时，有一老翁独与子居，投佛出家，佛即许可。既出家后，共至一村，持钵乞食，迫暮方归。父老行迟，其子排之，执之不固，仆地而死。时诸比丘具以白佛。佛告众言：过去世时，父子二人共住一处，时父病极，于时卧处多有蚊蝇，父令儿遮逐其蝇，望得安眠。时儿急遮，蝇亦数来，竞至父额，儿即打之，误杀其父。是故当知彼父彼子，实非故杀，还相受报，一一无差。以此验之，何冤不报？岂可道彼常为父母，此常为子孙耶？更望众等始从今日，终至菩提，直须报本奉亲，切勿背恩忘义，依佛言教，学佛修行，同归无上涅槃门，尽泛毗卢华藏海。昼宵闻见好因缘，箭急将身出爱缠。早是四生花报谢，那堪三界火轮旋。法身独露胞胎外，慧命生成繦褓前。万劫亲恩俱解脱，人间天上月团圆。
三观澄明，先要用心见境；万缘寂照，直须息虑忘言。欲度其亲，宜修观想。按祭统云：君子之斋，专致于精明之德也，故散斋七日以定之，致斋三日以齐之。定之之谓斋，斋者精神之致也，然后可以接于神明。又云：致斋于内，散斋于外。斋三日，思其居处，思其笑语，思其致意，思其所所嗜；斋三日，乃见其所为斋者。梁武忏云：若人发菩提心，必须起想。先缘所亲，念己父母、师长眷属，又念地狱、饿鬼、畜生、人天等道，有受苦者当云何救？见已起想，应作是念：唯有大心能拔彼苦。若一想成，应作二想，乃至满一室想，满一阎浮提想，满三天下想，如是渐广，满十方界：见东方众生尽是其父，西方众生尽是其母，南方众生悉是其兄，北方众生悉是其弟，下方众生悉是姊妹，上方众生悉是师长，其余四方悉是沙门、婆罗门等。见已作念，若受苦时，自作我想，诣诸人所，调身按摩，誓拔其苦。得解脱已，为其说法，赞佛、赞法、赞僧，作是赞已，心生欢喜，见其受乐，如己无异。比丘谨白大众：今依二教之说，专为父母亲缘作诸观想，各各专注，更无异缘。然则观想欲成，必仗诸圣加被；欲求加被，直须总伸赞礼。向下赞礼昔日化导父母者诸佛菩萨，然后修习观想。各望志诚，同为缘助。
赞礼诸佛诸菩萨愿我速成无上道，犹如一切诸如来。都缘孝子报劬劳，为度慈亲无间歇。或为婴儿明宿愿，或因太子演华严。或于梦里现金身，或向空中垂诰语。利慧放光持福焰，宿王说法度庄严。已成正觉住东方，愿显报身居极乐。今古互融归一念，自他相涉遍微尘。我今为报自他亲，普愿慈悲常摄受。
赞礼三世一切诸佛愿我速成无上道，犹如大孝释迦尊。大悲心上报圆功，王体智中明孝行。或乐济饥能割肉，或因疗父喜剜睛。或为太子导慈严，或作商人暌母氏。劫劫报恩难可纪，尘尘有舌莫能宣。我今为报自他亲，普愿慈悲常摄受。
赞礼大孝释迦佛愿我速成无上道，犹如大孝释迦尊。摩耶蒙佛破烟然，净饭闻经登法忍。暂处天宫并极乐，终圆四智与三身。我今为报自他亲，惟愿慈悲常摄受。
赞礼当来弥勒佛愿我速成无上道，犹如弥勒度双亲。儴佉慈父住声闻，摩越母亲除结使。三会度人人普度，一生成佛佛亲成。我今为报自他亲，惟愿慈悲常摄受。
赞礼观世音菩萨愿我常修菩萨行，犹如大士圣观音。怜悯慈父着邪宗，不舍女人申孝行。被难入山虽不告，为亲舍臂亦难能。我今为报自他亲，惟愿慈悲常摄受。
赞礼地藏王菩萨愿我常修菩萨行，犹如地藏宿因缘。婆罗喜听鬼王言，光目善操罗汉供。梦里现身由孝德，空中垂语察哀情。我今为报自他亲，惟愿慈悲常摄受。
赞礼藏眼大菩萨愿我常修菩萨行，犹如藏眼孝慈深。委令慈父妙庄严，睹见宿王华智佛。兄弟总施神变力，爷娘俱证法华宗。我今为报自他亲，惟愿慈悲常摄受。
赞礼月光大菩萨愿我常修菩萨行，犹如童子月光心。父因诤子舍邪宗，母听法音修大行。见佛是名为至养，发心方称报元功。我今为报自他亲，惟愿慈悲常摄受。
赞礼自在大菩萨愿我常修菩萨行，犹如昔日小婴儿。六十四亿供如来，八万余人皆父母。已遇胜观明宿愿，终成佛果度慈亲。我今为报自他亲，惟愿慈悲常摄受。
赞礼无垢女菩萨愿我常修菩萨行，犹如无垢处胎中。忽从右胁诞生来，便发大心思救母。转女成男求解脱，出家离俗即超腾。我今为报自他亲，惟愿慈悲常摄受。
赞礼目连阿罗汉愿我常修菩萨行，犹如尊者目犍连。此生始获六神通，是处遍观三恶趣。钵饭虽甜难拯济，盂兰有力可挤持。我今为报自他亲，惟愿慈悲常摄受。
赞礼海会众圣贤愿我常修菩萨行，犹如法界报恩人。或修四谛与三空，或造一乘并十地。普度双亲皆解脱，总令真俗悉圆融。我今为报自他亲，惟愿慈悲常摄受。
诸佛子等观想、志心听，我今欲说道场殊胜事，各各思惟，令心眼见。想道场地忽然广博，与法界、虚空界等，无量众宝间错庄严，一切宝网弥覆其上；又当想念释迦如来于净身中现五趣身，所谓地狱、饿鬼、畜生、人、天，一一趣中现八千种形类，皆是如来昔日父母；又想十方如来各各说法，化导父母至一乘道；又想世间一切男子是我父，一切女人是我母，我于生生世世无不依之受生；又想一切父母常随逐我，愿欲见佛，度脱生死；又想自身不离此处，分身十方往父母所，承顺供养，劝发大心；又想一切父母咸受我化，即发大心修大乘行，求佛菩萨无有退转。
诸佛子等重伸观想：无量劫来一切父母有修戒者，恋着三界者，我当为说三界无安，犹如火宅，众苦充满，甚可怖畏。又当想念有修四谛已住阿罗汉位者，为说羊车；有修十二因缘已住辟支迦位者，为说鹿车；有修六度已住菩萨乘者，为说牛车。此三车者，即喻三乘。然此三乘，是一乘方便故，如来虚指故，有名无体故，诸子不得故。又想三乘之人闻我说已，即舍权乘，趣一乘道。又想诸佛如来见是事已，同共赞言：善哉，善哉！善男子，若能行此者，即住三世诸佛家故。何以故？此一乘道法如是故。
诸佛子等重伸观想：我等父母闻佛赞叹故，承佛神力故，自善根力故，即能知一切法，即心自性睹见法界，无所障碍，能以一身作无量身，身刹互融，重重示现，与诸如来体性平等，功德亦等。何以故？称法界修，称法界证，只在刹那成正觉故。
恃怙深恩，如来尚酬于累劫；香灯妙供，佛子钦奉于终宵。上荷诸佛垂慈放光入会，复蒙梵天护念合掌趍筵。坚一念之真诚，听三时之妙法。竖宗则高峰岌岌，立教则巨海汪汪。儒释兼济则簇锦攒花，真俗混融则鸣珂珮玉。恩爱网从今堕坏，悲智海正好优游。非但薰习今生父母之道心，亦可报答多生父母之恩德。直得待渠成佛后，却须还我未生前。方信此斋，不为虚设。子夜金钟欲扣，梵呗频催，倏惊长夜漫漫，将启大明杲杲。真净界中本自无来无去，凡常情上不妨有送有迎，宝车辂轧轧而将上重霄，狮子座巍巍而复归净土，伏愿大众人人知本，念念报恩，常居不散之道场，始是荣亲之孝子。今当礼别，各望精勤。众等志诚，礼别贤圣。
伏愿来时降福，去后留恩。望圣慈悲，乞归莲界，惟愿慈悲还本土。
诚心礼别上来所请，此法会中，大慈大悲伏愿来前降福。
诚心礼别上来所请，此法会中，大慈大悲诚心礼别上来所请，此法会中，大慈大悲诚心礼别上来所请，此法会中，大慈大悲诚心礼别上来所请，此法会中，大慈大悲诚心礼别上来所请，此法会中，大慈大悲诚心礼别上来所请，此法会中，开坛应供法筵将散，能事云终，诚心拜别上方上界上元天官、天府部众，珍乃拜辞，各还天界；中方中界中元地官、地府部众，珍乃拜辞，各还地界；下方下界下元水官、水府部众，珍乃拜辞，各还水界。一心拜别诸庙祀典，诸庙灵聪，家奉香火，福德正神，司命土地，禁忌龙神，虚空过往纠察善神，传奏功曹，见闻真宰，绕舍支干，禁忌神祗，是日见闻随喜一切贤圣，伏愿各还云驭，大布慈光，俾施主愿力以周谐，降福留恩于此宅。讽诵真言，以伸拜别。
人天同听梵音声梵音声菩萨摩诃萨梵音初震一声雷，无限人天眼豁开。怪得香风拂庭户，龙天围绕世尊来。
伏闻词句轻清，初传于鹫岭；梵音雅唱，得自于渔山。阿难陀首唱于竺干，陈思王终和于华夏。古今同咏，凡圣交参。斯可以接物导迷，斯可以契凡达圣。爰将法句，演唱梵音。面位仁师，云何请举？云何于此经，究竟到彼岸。愿佛开微密，广为众生说。
上来梵音雅唱，出生正音。不向二乘，不向三有。回因向果，回事向理，回向无上佛果菩提。伏愿群生息妄，众圣垂慈。内行则妙用常存，外护则灵明永固。天地正观，日月昭辉。民歌太古之风，化启不言之道。三宝常住，万善流通。常明觉照之心，尽出樊笼之表。四恩总报，三有均资。法界含情，同圆种智。
坛前教诫仪当演黄面瞿昙老古锥，始从兜率降王帏。撑天柱地开炉韝，锻炼人天是与非。
比丘稽首和南，谨白清净大众：今此孝顺设供拔苦报恩道场几昼霄中，两案升猊，坛前教诫。恭闻释迦演教，思觉着仪，开众生行孝之门，行如来出世之理。出髓疗父，割肉养亲，躬自舁棺，说法化世，劝令孝顺设供拔苦酬恩，报答劬劳，良可哀悯。今乃道场初阐，法席宏开，敷演教科，奉行法事。先伸教诫，然后行持。掌坛法师，一一布露。密垂加护道场大义仪当演世尊说法报双亲，从起舁棺放光明。阿难问言行孝道，广开方便化群生。
大意初演，启迪由深。天地生人原以恩，人有父母两称尊。割肉代医酬罔极，出棺说法启晨昏。无身谁作三才主？有孝方开百行门。奉劝世人须自醒，释宗儒训古今存。
道场所祖叩宗门，儒释兼全不可论。
法匠宗门明道眼，二彰孝行理尤存。仁师提唱，大众乐闻。
报恩海会佛菩萨孝子首重是彝伦，孝有所祖规范真。昊天广大恩难报，藏教分明语最亲。侍读欧阳皆奉旨，圭峰慈觉再来人。留将录论非胸臆，知恩劬劳福自申。
道场仪式当宣演道场仪式孝双全，礼佛投诚忏罪愆。目击道存当观想，澄心止水慕亲缘。
洪仪轨范，请师敷宣。
各发恭敬志诚心从来仪式有规程，须以三时作证盟。欲知出世并入世，更揣单行与双行。作观谨严思济渡，诵经心口要真诚。放生未了财施去，难报高堂顾复情。
道场功德仪当演大方便佛报恩经道场功德阿难言，父画左边母右边。昼夜六时闻大法，薰成种智孝心坚。
其中行相，师乃敷宣。
过现父母佛菩萨道场左右把香焚，两向从来各有分。五趣四边情更切，老聃孔子告犹勤。圣凡合处忘人我，名姓陈来检疏文。安置为何知不二？如来圣训总难闻。
道场合用仪当演道场合用总包罗，种种行持事相多。女子裸形遭业火，纵饶衣妙被如何？
掌坛宗主，请讲玄科。薰沐投诚建法坛，婉如在世日承欢。放生以数佛有训，布施将钱人所难。须信悬幡亡脱化，不然衣掷火催残。儿孙若把悭来破，过去亲心永得安。
道场警策仪当演道场警策佛流传，逆杀阇王谢罪愆。三业端庄兴大法，发心勇猛孝心专。
仁师敷宣，大众默然。
报恩德菩萨摩诃萨警策原从一念生，香灯掩映法坛清。钦尊三宝神偏凛，悖逆双亲报不轻。阇世悔心消积苦，圭峰诫语释无明。会须猛勇为佛事，福禄来临万事亨。
道场劝勉仪当演大方便佛报恩经道场劝勉叙其中，鼎足三分善不同。道德中庸存性命，深恩十种佛流通。
宗师慈悯，请解玄宗。
大孝释迦牟尼佛欲垂劝勉仗诸天，为想高堂结佛缘。三老化身皆助释，一乘妙理定宗禅。指迷始破众生惑，笃孝当为明教先。遵奉大师应有戒，是非消却道场圆。
表扬咒水仪当演咒功甚大，化热恼而作清凉；善力无边，舍尘劳而登解脱。
请师宣扬，普及见闻。报恩胜会启坛场，密咒醍醐甘露浆。安息飞烟云雾卷，兰膏发焰慧灯光。缁流济济皆精洁，贤圣巍巍尽赞扬。法雨满空甘露洒，道场何处不清凉？
闻经佛子罪消灭仰启真空无相教，梵音不译颇难思。昔因三藏往西天，遂感观音亲教授。诵念除危并灭罪，听闻获福与延龄。咸希不退菩提心，庶令善根速成就。
一钵寒泉，蠲除热恼，功勋莫可量。注想曹溪水，别来几度春光。凝然湛寂，灌清净醍醐甘露浆。霏法雨，杨枝洒处，遍满坛场。
普愿沾濡，使含情俱蒙出苦乡。饿殍焦面，了悟自性真常。今法会，仗密语伽陀咒赞扬。周沙界，无人无我，尽获清凉。
恭闻佛心无碍，伽陀开甘露之门；咒力所加，屋宅化琉璃之色。伏愿诸佛菩萨以慈悲力，满一切心，鉴恳祷于周旋，回威光于倾刻。金铃一振，薝卜之香徐来；宝篆腾空，楼阁之慈云大布。革此秽土，速成净邦。器用变七宝之珍，服饰等六铢之妙。一闻密语，俱发上心。业火炽者即获清凉，障垢重者俱蒙荡涤。前趍人天之胜果，后超圆顿之上乘。宜凭檀信之所求，圆满道场之胜事。再劳清众结增上缘，请十方三世一切佛、一切菩萨摩诃萨、摩诃般若波罗蜜。
报恩会启筵开，领众登坛，参礼三宝。
皈依灵山教主，雪岭能仁。唵。萨哩嚩。释迦佛，皇宫内院，因向四门游，生老病死苦。雪山修六载，餐麻麦，日充饥，证金躯，我佛金身丈六。若人皈依佛，消灾障，增福寿，永不堕地狱道。
皈依龙宫海藏，七佛真经。户唵。达哩摩。三乘法，我佛说下。贝叶与灵文，波罗蜜多。海藏般若经，慈悲忏，妙法华，最堪夸，法宝功能无价。若人皈依法，消灾障，增福寿，永不堕饿鬼道。
皈依天台方广，南岳高僧。户唵。僧伽南。六和僧，一切贤圣。罗汉与辟支，具方袍圆顶。每日伽蓝院，安禅定，诵真经，有功能，感得鬼神恭敬。若人皈依僧，消灾障，增福寿，永不堕傍生道。
报恩会启筵开，领众登坛，开演第一时竖宗立教法事。开坛请佛一段洪文，掌坛布露。
大众志诚心，同诵三宝偈：法身报身及化身，经律论藏甚深文。开迷化导阿罗汉，参礼南无佛法僧。
众等各运志诚，一心头面敬礼波罗蜜满足，净性觉智慧，胜心得成就，故号名为佛。
愿共诸众生，一心头面礼。
众等各运志诚，一心头面敬礼无染性清净，永离于世间，不观世五阴，常住名为法。
愿共诸众生，一心头面礼。
众等各运志诚，一心头面敬礼身心常无为，远离四种食，为世良福田，故称和合僧。
愿共诸众生，一心头面礼。
法不孤起，仗境方生。法随法行，建立法幢。法幢既立，必有因由。今此道场，宁无由致？先当入坛，清净三业；焚香洒净，净坛结界；散花行道，以为佛事。三业论文，法师布露。身口意业本来同，一念才迷失本宗。喝散漫天云雾卷，一轮杲日照当空。
三业六根悉清净报亲恩，甚奇哉，本来心地豁然开。旃檀牛首无价宝，尽是能仁藏里来。
焚香论文，法师弘开。五分法身真妙香，人人具足露堂堂。无根树下亲拈出，供养如来大法王。
香严童子大菩萨老瞿昙，报亲恩，自然清净绝纤尘。更将一滴曹溪水，洗净天边孤月轮。
洒净论文，法师宣陈。八功德水自天真，善洗众生业垢尘。流入毗卢华藏界，个中无处不超伦。
坛场内外悉清净证觉位，住灵山，自来非小亦非宽。拈开临济正宗眼，提起眉毛仔细看。
净坛论文，法师敷宣。聚沙成塔亘青天，举止分明在目前。法界道场今洁涤，自然涌出一枝莲。
雪山童子大菩萨无我相，念念空，妙色圆明逐处同。劫火洞然毛未尽，青山依旧白云中。
结界论文，法师流通。荆棘林中业火生，经由大地任纵横。金刚结出摩诃力，直向如来行处行。
结大界菩萨释迦佛，举花时，金色头陀笑展眉。堪叹灵山百万众，香风扑面有谁知？
散花论文，法师拈提。一花五叶祖师传，浅白深红有万般。晏座岩前无法说，纷纷坠落紫云端。
愿共诸众生，一心头面礼。
已灭瞿昙，未生弥勒，像季法弱魔强。迷头认影，终日只颠狂。斗争人我坚固，毁正法，违背爷娘。华报现，三灾八难，苦海绝津梁。
我师龟鉴，报恩设供，火急回光，圭峰、明教、慈觉为提纲。世、出世间行孝，思罔极，正好承当。斯法会，难遭难遇，信手炷心香。
大众志诚心，同叹赞佛偈：稽首三界主，大孝释迦尊。累劫报亲恩，积因成正觉。将永锡众类，应请演斯经。欲使报恩人，咸能酬罔极。
大众志诚心，同诵灌沐偈：我今灌沐诸如来，净智庄严功德聚。愿五浊众今离垢，同证如来净法身。
秘密伽陀，如云似海，难思难议。最要无他事，世尊金口亲宣示，四十二字母，须详细。有顿教，华严广大，一一明宗旨。自善财童子亲参礼，曾为举扬奥义。法界之中，罪垢多除洗。陀罗尼藏无边际，滥觞爰从慈氏。信至道，人间天上，渴仰生欢喜。
比丘稽首和南，谨白清净大众：今此道场初登宝座，会集人天，开百行之孝门，演三时之大法。竖宗则高峰岌岌，立教则巨海汪汪。儒释兼济则簇锦攒花，真俗混融则鸣珂玉佩。恩爱网从今堕坏，悲智海正好优游。立教洪文，掌坛布露。大孝瞿昙道最尊，都缘累劫报亲恩。三牲日奉非真养，万德身严乃本根。返拜不妨惊梵释，初行已解指乾坤。堪叹我辈相违悖，虚负劬劳血一盆。
如来设教孝为宗，理孝形容事亦同。置塞普之横四海，一如慈觉古途通。法师慈愍，广布慈风。即其善也我闻佛语孝为宗，孝行原来佛行同。内蕴佛心遵雅训，外行孝行绍宗风。母胎集会真身露，父臆扪摸妄业空。多少知恩菩萨子，古今尽入此门中。
宗为酬恩，教由知本，先须立教提宗。乃知宗教，兴建岂无踪？我佛堪称大孝，垂千古，孰敢追踪？嵩明教，后来著论，行相颇雍容。
孝能先百行，为宗为本，儒释相通。生成养育，何以报圆功？三藏无逃于此，神明与天地钦崇。佛菩萨奇功胜行，尽出此门中。
乞食亲尝试苦甜，阿难欢喜赞奇言。
梵志邪师将佛毁，现身五趣遍三千。
仁师提唱，大系法船。如来孝行有何因？一一如经为指陈。喜见婆罗供母氏，空惊梵志毁能仁。后薨王哭情虽隔，光绕莲花道最亲。若论我师非孝敬，谁于五趣现多身？
叙正明宿世苦行因缘仪当演剜睛出体报如何？感得旃檀窣堵波。剪羽慈乌娘饿死，采花鹦鹉过新罗。
虽然如是，必竟如何？正明苦行报恩时，谛听令人重怆凄。割肉阇提原是我，舍身忍辱更求谁？剪翎竟免西天鸟，脱网曾为鹦鹉儿。净饭摩耶今日看，方知有子大慈悲。
人岂无非？佛犹遭毁，咄哉梵志狂生。婆罗负母，乞食不胜情。却道瞿昙违背，辞王位，半夜逾城。佛闻了，身光七绕，旷劫事分明。
我佛慈忍力，难行苦行，为报双亲。剜睛割肉，喜舍表无瞋。况乃曾为鹦鹉，盲父母，情爱过人。诸佛子，当思养育，图报耐艰辛。
叙返生慰劳仪当演大方便佛报恩经赕子求泉主箭伤，传书白雁海边翔。舍身济虎生兜率，妙用难思孰可量？
法师掌教，请为宣扬。回身三界孝慈深，悲救还生慰劳心。赕子更生天遗药，盲亲再见主倾金。采珠归国方饶益，饲虎生天解访寻。笑彼法华穷子意，舍身逃逝不归钦。
文殊请问佛缘因，花果随时奉二亲。
果满三祗成正觉，邪徒犹自毁能仁。众皆侧耳，师为指陈。世尊相好绝无伦，只为从前孝二亲。美馔名衣常奉给，慈心软语每咨询。托胎福母功难继，为子捐王道转新。罪垢众生俱荷负，如何只么毁能仁？
既乃攀缘，反生慰劳，如来示现修行。归宁往省，纯孝可忘情。聚散去来都妄，菩提树下属虚盈。慈悲力，团圞嘉庆，正好说无生。
于今成正觉，始因历劫，能报生成。孝之一字，勋业信非轻。三世如来兴叹，诸菩萨，岂不同声？如我佛，酬恩证果，一段甚分明。
叙方便化导父母令入佛道仪当演世尊化导震雷音，井鳖神龟论浅深。昔日摩耶亲发愿，乳流佛口即垂临。
请师演唱，指示宗乘。孜孜觅便与寻方，见善双亲返激昂。膝屈父王离禁殿，乳流母氏在天堂。万般神变蒙天卫，千叶莲花向日芳。戏彩凡间老莱子，回心学佛道尤光。
如来演教在王都，贝叶琅古范模。化导双亲成佛果，从天宫下至阎浮。有何奇异，可得闻乎？有子超凡岂偶然？法轮为转化人天。如如法界原非动，念念攀缘徒自缠。颠倒见亡登实际，须陀洹证破烟然。同归寂灭餐甘露，后世忘恩未是贤。
觅便寻方，悲怜慈化，为人之子方周。承颜养志，真净界中游。回视从前恩爱，空系着，泡结云浮。瞿昙老，事亲行道，千古播嘉猷。
圣胎今已诞就，法轮为转，喜凝眸。圆音玉偈，甘露降清秋。祗得摩耶净饭，餐法味，饱意齁齁。全真乐，净居忉利，来往亦风流。
叙究竟奉亲仪当演大方便佛报恩经悉达殷勤奉父王，俄然一旦却无常。阿那律报摩耶母，围绕金棺十匝光。
法师怜悯，请为敷扬。为法酬恩屡启端，方知究竟奉亲难。别离世数谁能免？悲智家风切好看。净饭一心呈玉偈，摩耶十匝绕金棺。此身坚密何曾碍？笑倒云门赤肉团。
叙普劝大众仪当演大方便佛报恩经如来金口播宗风，天子诸侯说亦同。小孝中劳不匮者，难酬难报佛能融。
法师讲解，理在其中。毗卢本是一凡夫，旷劫修行作楷模。今日因之成道已，诸人还有所生无。轮回路上安能舍？解脱门中正好趋。世出世间须两立，休于苦海更盘盓。
恩爱相缠，原非究竟，须说如来初行七步，已是不凡才。宝积、涅槃会上，奉亲事，须信奇哉。逾千古，楷模尚在，月夜雪皑皑。
诸人皆有养，报恩设供，似镜当台。竖宗立教，闻见觉华开。提起我师妙行，光灿烂，锦绣成堆。当依效，唏颜慕蔺，火急莫迟回。
初更鼓打冬冬的，太子身骑白马便腾空。南无大孝释迦佛雪山岩畔现法身，五更太子去修行。南无大孝释迦佛丧则致其哀，祭则致其严。南无大孝释迦佛开宗明义三千口，只因家和永不分。南无大孝释迦佛孟宗哭竹冬生笋，郭巨埋儿天锡金。南无大孝释迦佛王祥卧冰雪垒腰，黄香扇枕奉双亲。南无大孝释迦佛丁兰刻木为娘叫，董永卖身殡葬父。南无大孝释迦佛割股救婆刘媳妇，曹俄杀子奉双亲。南无大孝释迦佛羔羊跪乳报父母，人不报恩为何因？南无大孝释迦佛慈鸦返哺报父母，行孝之人天眼开。南无大孝释迦佛目连救母生天去，至今孝道永传名。南无大孝释迦佛上报四重恩，下济三途苦。南无大孝释迦佛苦，左肩担父，右肩担母。恩难报父，恩难报母。南无大孝释迦佛苦，十月怀胎苦，推干就湿母，恩难报父母。南无大孝释迦佛苦，临期生产苦，恩难报母，生身守父母。南无大孝释迦佛恩难报父，恩难报母。南无大孝释迦佛如来十种报深恩，普劝诸人孝二亲。为人若不行孝道，恐后难逢父母身。法师指示，朗宣洪文。
比丘等，稽首和南，谨白清净大众：今此道场第二时中两案升座，奉行儒释兼济法事。伏闻儒释相兼，皆宗孝行。虽五家之用则别，而百行之源不殊。儒则安墓留形，释则追斋荐识。亡者戒德，终乃生天。小儿牧牛，故来启导。百千三昧，皆报劬劳。一十二章，尽酬罔极。仁师敷教，警悟贤愚。回心酬罔极儒释皆宗道贯通，星分爪剖赖圭峰。放生作福恩堪报，改祭为斋善可从。施戒更当资福业，岁时休但想音容。先王古佛相弘济，类我螟蛉可指踪。
祸福浅深仪当演大方便佛报恩经慈童行孝奉亲严，役力担薪货八钱。玉女承颜延万载，火轮堕地免诸愆。
仪标功过，师为朗宣。卖薪行孝见慈童，顺逆皆由一念中。玉女承颜华报谢，火轮堕地业因空。经标十种排功过，道被三根品异同。火急修行勤奉养，背恩何日出樊笼？
释奉斋缘，儒严祭享，理分优劣差殊。三牲日养，非福果何如？争似饭僧供佛，修施戒，胜报无虚。圭峰老，世、出世间，区别不同途。
宁知无祸福？世尊因地，尚想规模。火轮玉女，一念有贤愚。不向法中知本，生死海，未免沦湑。为人子，各须警悟，善恶现心珠。
叙居则致其敬仪当演大方便佛报恩经居则致其敬，诸人会得么？父王曾礼拜，佛涌七多罗。
儒则别之于犬马，世尊化导出娑婆。
仁师恭谨，请讲玄科。敬事双亲问起居，归宁色养日无亏。晨昏定省看承我，冬夏温凉点检渠。泣竹天生冬月笋，扣冰渊跃雪天鱼。踊身高七多罗树，方信如来道有余。
养则致其乐，黄金紫么芽。冬温并夏凉，嘉果及茗茶。切勿斗鸡并走马，休教踏柳与穿花。
请师讲解，众莫喧哗。养须致乐善看承，和意怡颜侍寝兴。捧檄经年伸悦怿，戏斑终日笑凭陵。陆郎甘旨忻怀橘，朱隽宁亲喜贩缯。争似如来全道力，净居忉利等闲升。
能养其亲，居而致敬，要当色养承颜。音容喜愠，亲侍更防闲。当念寒温定省，趍庭问诗、礼忘还。争知道，父王返拜，身踊七多间。
继而能奉养，克全至乐，戏老莱斑。舁舆负米，喜跃忍多艰。粗可百年相守，眼光落泪雨空潸，何日早？扶持恃怙，笑傲涅槃山。
叙病则致其忧仪当演大方便佛报恩经病则致其忧，观亲疾弗瘳。七旬无寝寐，百药治何休？帝王亲尝汤药进，如来割肉未曾酬。
仁师宣唱，讲解因由。亲病当知子负忧，求医问药莫知休。卖身破产终无吝，设拜肩舆不用羞。代死要为潜耀辈，吮痈当作士岩俦。更能仰叩真慈父，天理争教疾弗瘳？
叙丧则致其哀仪当演大方便佛报恩经丧则致其哀，终宵泪满腮。心丧于永劫，莫若效如来。董永卖身殡葬父，乌鸦助土筑坟台。
请师提唱，内有奇哉。历生辜负临丧孝子具真哀，擗踊号啕五内摧。呕血数升悲在膂，忘餐七日泪横腮。目连大叫真贤者，调御舁棺信善哉。不向真乘消爱见，从前感动总痴孩。
钦奉双亲，厥躬有疾，可知人子怀忧。问医求药，早夜不曾休。七日顿忘眠寝，投天地，涕泪交流。时看诊，古人三载，不暇脱衣裘。
哀丧制起，痛摧五内，泣血吞愁。卧苫枕块，一日似三秋。重念幽冥阻隔，神魂向，何处寻求？须修荐，归投佛法，九品定迟留。
叙祭则致其严仪当演大方便佛报恩经祭则致其严，三牲日具鲜。孟宗因祭笋，竹内哭苍天。若荐苹蘩修福供，释迦老子更无言。
五般孝行，请为敷宣。超于苦海当思祭则致其严，礿禘蒸尝礼法兼。明法唯忻陈簠簋，克诚配享奉齑盐。休将大辩斋蔬弃，须信青提钵饭甜。人哭鬼歌无用怪，来昆善恶佛能占。
叙化风远被仪当演大方便佛报恩经化风远被众皆知，爱敬由来合爨居。鸦鹊同巢真罕有，马牛相乳实希奇。
仁风扇处，警醒群迷。淳风远被化浇漓，本固须知叶不衰。三世同财财愈盛，积年合爨爨常炊。马牛相乳和如此，鸦鹊同巢义可知。祸乱不生灾害殄，君臣父子太平时。
礼奉蒸尝，春秋忌讳，祭须必致其严。扣冰泣竹，随力办齑盐。罗列苹蘩蕴藻，潢污与行潦滋沾。君看取，鬼歌人哭，因果佛能占。
当知纯孝节，化风远被，草偃闾阎。灵芝甘露，祥瑞快观瞻。尧舜君，黎民同乐，君臣父子。官吏清廉无余事，家家乐孝，花暖蜜蜂甜。
叙孝行感验仪当演大方便佛报恩经孝行因缘不可量，龙吟虎啸亦非常。沙门爪赐昙恭母，陈氏持斋往净方。
多多行相，一一明彰。孝感如前验颇详，神明造物卫行藏。白鸠标瑞栖其宇，芝草呈祥挺在堂。陈氏梦尼生净土，李公刺血发奇香。隆兴丞相心词妙，天下人心好忖量。
叙普劝大众仪当演大方便佛报恩经弥罗八岁入山修，五母号啕哭未休。世出世间行孝道，扬名空向后人留。
许多言教，众好参求。君看五母哭弥罗，忧海无风强起波。定果色堕痴爱纲，金刚杵碎死生魔。伤嗟弃本甘缠缚，黾勉知恩好切磋。念念回光酬罔极，流光催老急如梭。
孝出诚心，亲为本始，验由感格高穹。从前灵异，一一净玲珑。方称为人之子，天曹与地府论功。虞丞相，只缘孝感，稳坐庙堂中。
诸人当此际，追思恃怙，生育吾躬。可忘报效，儒释法门通。祸福已知深浅，远超透，生死樊笼。凡间子，纵教类我，蜾蠃只成虫。
比丘稽首和南，谨白清净大众：今此道场第三时中敷陈轨范，伏闻真俗混融，皆崇出世之孝；辞亲割爱，上酬罔极之恩。朗法师荷担游学，陈陆州养亲织履。兄则坐禅息定，弟则继业传家。能报不报，当酬未酬。三复斯文，一生事办。金刚种智真俗混融见法身，伟哉慈觉导迷津。不归只愿求成佛，再见无期待出尘。以法断恩恩岂断？酬恩入法法尤亲。胞胎爱欲君休恋，正觉初成看渐新。
担父母，报劬劳，围绕须弥一二遭。剜睛割肝行孝道，世尊尚且笑儿曹。月光常愿奉其母，证涅槃山道最高。
以法供养，震动鲸鳌。父母横担左右肩，未能少报半分全。血流没踝非为孝，道以资亲始是贤。德护因儿生正信，月云为子脱尘缘。奇哉童子真难继，直养为怀志可怜。
敬奉贤愚，理融真俗，皆由大孝钧陶。伟哉慈觉，见解北宸高。百二十门功行，始终为感慨劬劳。须参透，未生前底，月下岭猿号。
为亲兴法食，如来旷劫，妙用堪褒。慈风法雨，均济冷骚骚。演出三乘五教，空性相，顿渐滔滔。知恩处，母胎中说，何用断机刀？
迦叶老，显功能，启导双亲渐渐增。长者子儿生堕地，皈依佛、法、比丘僧。子年七岁尘埃戏，舍利称为照世灯。
皈依三宝，请为敷陈。胎中已解奉三皈，堕地称名也大奇。长者若教无慧眼，慈亲安得破狐疑。融归一法原同体，兼摄群凡作住持。无上福田最尊贵，酬恩佛子可忘之。
持戒律，脱尘埃，不辱其亲大孝哉。福不臻临孝不笃，双亲何日托莲台？密多长者游天竺，父母西方作礼来。
法师讲解，切勿沉埋。法中正胜戒宜遵，守护须还清净人。过海浮囊无缺漏，先天妙物出陶甄。如能检束方知本，倘不坚持反辱亲。天上人间增妙报，密多见佛了前因。
一片闲云，古今常住，出生佛法僧三。觉而常照，和合轨持谙。因果圣凡总体，从来苦，誓愿咨参。有亲者，普皆回向，弥勒且同龛。
坚心持五戒，专行十善，奉旨供甘。人天胜报，行看远而谭。爱惜浮囊过海，劝善戒，追慕瞿昙。三祗满，度亲事毕，方是保家男。
小乘法，报亲魂，四谛标持不可论。八万四千诸婇女，俱来法会作沙门。证无学果羊车载，三会龙华睹世尊。
慈风扇处，卷尽迷云。小乘为养事堪呈，三转回环四谛分。应断应知禅兀兀，已修已证醉醺醺。能行自利逃红焰，求证单空坐碧云。三会度人皆父母，大悲弥勒岂谩君？
华严藏，理幽玄，此是中乘十二缘。鹿母当年五百子，辟支佛现在其前。声闻缘觉犹知本，仁者如何不可怜？
请师提唱，了悟丹田。中乘为养死生穷，缘独虽殊二觉同。不向支支分四种，何由法法会三空？四生证果根机利，百劫成功观智融。鹿母当年因供养，后生一子法王雄。
学佛修行，小乘为养，高抛生死樊笼。苦知集断，与灭道成功。三会度亲无数，大悲佛、弥勒相同。阿罗汉，克全孝道，远引似溟鸿。
缘生缘灭定，中乘为养，尤更玲珑。观华悟道，化火证真空。鹿母当年供养五百子，宝塔尊崇。因发愿，后生一子，今作法王雄。
遇文殊，问智首，六度波罗还知否？三祗果满证菩提，女子腹中叉着手。百劫千生为报恩，万载功名常不朽。
一段鸿文，请师抖擞。大乘为养智悲全，顿发菩提出爱缠。劫满三祗方杀贼，行铺六度好行舡。腹中女子因无限，膝下婴儿果渐圆。色究竟天增气焰，必须托彼坐红莲。
三界主，甚奇哉。大事因缘出世来。长子小男相问答，即三而一互融排。一乘报本酬恩乳，尘刹众生父母胎。
如来大孝，请讲根荄。一乘为养妙严都，尘刹众生父母躯。长子全身周沙界，小男无处不文殊。摩耶生佛原来幻，太子宁亲忒煞迂。三世十方相涉入，人牛不见月轮孤。
学佛修行，大乘为养，进修六度波罗。施心戒本，坚忍复如何？精进曾无懈怠，增智慧，月逗禅和。婴儿笑，化他断见，皈佛怖群魔。
刹尘含法界，一乘为养，悲智谐和。法身慧命，生长感恩多。赖有普贤长子，兴万行，折桂登科。须深信，人人有分，明月照前坡。
叙父母成佛仪当演大方便佛报恩经雪山教主号能仁，演说三乘报二亲。圆满一乘为究竟，至真至孝绝无伦。
三乘四谛，请为咨询。天伦佛性自圆常，今日方知孝道昌。点铁成金恩爱矿，采花作蜜智悲乡。已知有父如无等，宁可无儿似月光。自利利他俱满足，更无一物献尊堂。
叙普劝大众仪当演大方便佛报恩经愿轮广博孝隆昌，究竟超登正觉场。五戒三皈资苦本，三宗四法答恩光。
众皆谛听，师为分张。昼宵闻见好因缘，箭急将身出爱缠。早是四生花报谢，那堪三界火轮旋。法身独露胞胎外，慧命生成繦褓前。万劫亲恩俱解脱，人间天上月团圆。
种子梨耶，天伦佛性，本非今日生成。同登觉地，不用隔银屏。从天上，许多诸佛，皆父子相诱修行。莲台上，同音说法，赛过鲤趋庭。
报恩诸大众，宿缘多庆幸，听法闻经。千生父母，度脱至今生。同作九莲伴侣，休更受胎脏微形。餐禅悦，树林演法，仙乐正和鸣。
献衣偈马鸣愿力何其多？吐出玄机锦绣罗。亦似当年亲奉献，报恩会上沐恩波。咦，满门贵眷呈祥瑞，万古光辉献佛陀。
献食偈天厨妙供是酥酡，老母曾将献维摩。六味馨香充法界，缤纷遍满于娑婆。咦，施主虔诚献三宝，人天三界供餐和。
献财偈天地储精，琥珀金银，玫瑰玛瑙，玳瑁珠珍。无垢界中龙女献，杨子江心居士倾。打开欢喜藏，能妆观精神。施主虔诚而奉献，供养如来及报恩。咦，金轮种智从今种，果报何曾不现成？
放生偈成形虽有异，佛性总相同。一念回光照，脱禽觉本空。咦，从此翻身归圣域，祗随鹦鹉伴圆通。
又偈摇头摆尾水中游，祗因迷悟不曾修。从今放你超脱去，直到波罗彼岸头。咦，今朝这里翻身去，龙宫海藏任遨游。
加持启白诸圣真言大圆镜智常清净，法界真身遍十方。我今启白作加持，洞鉴圆明临法会。
唵。钵头么步惹。摩诃播拾陀啰尼。曼怛啰耶弥。暮伽。嚩啰耶。步噜步嚩。萨亩噜亩噜吽。
加持香水洒净真言毗卢身土曾无际，尘界交参广狭融。无明无垢妄情昏，法水沾时心垢净。
南无三满哆。勃陀喃。阿钵啰底三迷伽耶。三迷三摩哆。奴揭谛。钵啰吃嘌底。微输睇。达摩驮睹。微输达你。娑婆诃。
唵。入嚩哩。哆摩尼。卢啰室哩尼。癹吒。
加持净衣真言妙身金色铢衣衬，绀顶螺纹百宝严。如来藏内德尘沙，密语宣时皆显发。
唵。娑啰婆。怛哆伽陀。跋折梨你。陀啰陀啰。虎吽。
唵。摩尼毗布梨。地哩地哩。虎癹吒。诵大悲咒加持一切如来净身口意真言身三口四多诸业，意识攀缘造本根。返源尘相日消冰，念念圆成无漏善。
那谟。萨嚩勃陀。菩提萨埵喃。唵。戌殿都。柰啰秫陀那耶。娑婆诃。诵六部咒加持甘露水真言法界灵源真性海，流为甘露广无边。愿凭法力洒幽途，普使清凉除热恼。
那谟。婆伽嚩帝。素噜婆耶。怛哆檗哆耶。怛侄他唵。素噜素噜。钵啰素噜。钵啰素噜。萨婆没驮。地瑟耻帝。娑婆诃。
加持洒地水真言浊世纷纷多垢染，六尘境界妄攀缘。我今洒地诵真言，庶使坛场无秽浊。
唵。阿暮伽。没履亸嚩利。娑婆诃。
钵啰娘。钵啰密哆。逆邻那野。素怛啰。阿梨耶。嚩噜吉帝。湿嚩母啰帝。萨埵没。严鼻蓝。叭啰娘。波啰密多。左焰左夜。嚩汝夜。嚩噜伽耶。底萨么畔左。思蹇多。萨埵写。娑波波嚩。戌涅波设帝。娑嚩易贺。舍利卜怛啰。戌涅戌涅多。嚩汝耶噜畔。那波那。戌涅多。戌涅多耶。那波那。雪噜畔。耶汝耶噜畔。莎戌涅多耶。戌涅多。娑噜畔。易嚩微。嚩吠那曩。散虔娘。散娑婆伽啰。尾虔娘。南伊贺。舍利卜怛啰。莎啰嚩达么。戌涅哆。没叉拏。阿耨多畔左。阿宁也噜他。阿么啰。阿耨耶。摩那阿拏那。阿婆离布啰。拏他娑没。舍利卜怛啰。戌涅驮耶。戌涅多。娑噜畔。曩吠那喃。娑伽娘。娑娑伽啰。尾伽娘。曩研初。楚噜怛啰。伽啰拏。即贺婆伽耶。摩那枲。雪噜畔。扇答研答啰。娑娑叭啰瑟吒。尾演达么。曩斫初大都。那微涅。那微涅叉欲。那微涅叉欲。夜嚩那。左啰嚩啰喃那。左啰嚩啰那叉欲。那奴伽。三昧陀耶。宁噜他。嚩实怜娘。尾伽娘。那叭啰微帝。那脾三摩耶。多婆没那。波啰微帝。萨埵没底。萨埵喃。钵啰娘。波啰密多。嚩室怜也。尾贺啰耶。只多嚩啰拏。只多嚩啰拏。南悉体。达摩耶。叭啰速都尾。波哩萨羝迦。宁瑟吒。宁哩摩啰的邻。达摩耶。嚩昔底多。萨埵没驮。叭嚩娘。波啰密多。嚩室邻也。拏答览。三藐三菩提。么鼻三没多。嚩室邻娘。微演叭啰娘。波啰密多。摩诃曼怛啰。摩诃微欲曼怛啰。阿耨多啰曼怛啰。阿娑摩娑鼻。曼怛啰。萨嚩奴佉。钵啰舍摩那。莎底也。摩舍赞。演达摩。叭啰娘。波啰密多。暮忌都。曼怛啰。雪帝雪帝。波啰雪帝。波啰僧雪帝。菩提莎嚩诃。
加持发菩提心真言建设报恩清净会，发心观想趣菩提。大悲愿力广无边，四种大心常不退。
唵。菩提即答。毋怛婆。那耶铭。
坚固菩提心真言尘刹劫中修苦行，铁轮磨顶苦无边。为求法出火坑中，念念进修永坚固。
唵。即答巴腊底。未能迦噜弥。
南无。佛陀耶。瞿噜吠。南无达摩耶。驮以弥。南无僧伽耶。摩诃帝谛毗舍左。迦摩啰。穆佉迦摩啰。路左曩。迦摩啰。萨那迦摩啰。贺萨多。迦摩啰。娑敏。迦摩啰。三婆嚩。萨迦啰。么啰乞叉啰。南无窣都帝。
加持三宝灭罪真言三身四智俱圆满，五教三宗悉混融。方袍圆顶火中莲，密语诵持同赞德。
南无。娜婆婆羝那。三藐三菩陀。俱智那吽。
南无。娜婆婆羝那。达摩俱智那吽。
南无。娜婆婆羝那。僧伽俱智那吽。
多侄他。唵。摩隶毗么隶昵。么梨么梨。萨婆跋婆迦。生羯梨。娑婆诃。
加持净三业真言业垢本来无自性，还因妄执起根尘。但存一念妄不生，业性了然无可得。
唵。萨嚩婆皤秫陀。娑嚩达摩。娑嚩婆嚩秫度含。
焚香真言信心一念周沙界，五分香云遍十方。愿凭感格圣贤心，宝网中齐出现。
唵。钵折啰。杜鞞恶。
洒净真言华藏海波融性相，阎浮檀水自清凉。今将密语更宣扬，遍洒道场周沙界。
南无。三满多。没驮喃。阿钵啰底。三迷伽耶。三迷三满多。奴揭谛。钵啰乞嘌底。微输睇。达摩驮都。微输达你。莎婆诃。
净坛真言凡地辄将严法席，唯忧垢浊未蠲除。金仙秘密举扬时，所冀香坛悉清净。
唵。啰儒祖跛誐多。萨哩嚩达摩。
结界真言唯是娑婆多秽污，邪魔外道悉侵凌。今将密语净香坛，凭此结成金刚界。
唵。商伽迦哩。摩诃三昧耶。槃陀槃陀。娑婆诃。
加持散花行道真言已净香坛无垢浊，结成地界悉严持。我今敷演妙伽陀，散众宝花陈供养。
唵。暮伽。阿拏舍蹉耶。钵头么。蔓杜利吽。空际飘飘成不断，坐中灿灿色尤鲜。圣人结习已消除，身相居然无染着。
唵。萨婆怛他伽哆。布度摩你吽。
加持警觉如来出定真言如来妙证金刚定，海印森罗不动摇。初无出定遍群机，警觉龙天欢喜护。
唵。钵头么。播舍陀啰。暮伽。婆啰那。散注那野吽。
加持启白诸佛愿智真言圣人本自心中现，情见难忘著相求。即心即色两无妨，一念才兴知见了。
唵。萨婆怛他伽哆喃。嚩庾杜鞞。多啰吽。哆啰吽。摩尼迦那宁耶。娑婆诃。
加持礼拜真言无始劫来生我慢，恰如山岳耸千寻。我今投地礼如来，愿使慢山俱破碎。
南无陀舍喃。蒲陀俱知喃。唵。护噜护噜。悉陀卢者你。萨婆羯他。娑达你耶。娑婆诃。
加持佛顶奉请真言佛念众生过父母，同于形影不乖违。辄凭秘咒表丹诚，愿赐慈悲垂降赴。
唵。吽迦摩啰那。娑婆诃。
唵。苏微布啰。钵啰钵啰。嚩哩杜噜吽。杜噜吽。
南无三满多。勃驮喃。萨婆乞丽奢。涅素捺那。萨婆达摩嚩始多。钵啰钵多。伽伽那。三摩三摩。娑婆诃。
多侄他。阿伽车。阿伽车。婆伽畔。阿梨耶。婆噜枳帝。摄婆啰耶。啰怛那。怛啰耶。萨帝那。娑婆诃。
加持诸佛集会真言佛佛道同无异见，尘尘出现似殊方。能来为我结良缘，教主可无一弹指。
尔时世尊弹指唱言：十方所有诸佛如来，莫不皆为众生方成菩萨。我今为欲哀愍救众诸苦故，唯愿如来此会中为护众生，除其患苦。是时如来观见十方皆有诸佛，悉来此会，如是一切诸佛如来俱时发声而说咒曰：此是释迦如来为今十方诸佛俱来此会，加护有情，增长色力寿命。
唵。折礼折礼。折礼毗那佉。微萨悉底鸡。斫迦烂揭时。钵啰舍谩都。娑婆噜伽。阿那隶。俱那隶。摩诃捺隶。折梨折梨。醯摩俱梨。醯摩梨产地。醯摩室尸。告啰阶。告啰阶醯。俱啰梨。俱啰梨。俱朱底。毗奢摩。泥戌暑。毗婆阿折礼。毗折礼。摩毗滥婆。呼牟呼牟。
南无三满多。勃陀喃。萨婆怛他薜哆。地瑟吒那。地瑟耻帝。阿者丽。微摩舍。萨摩啰。奶钵啰。乞哩底。钵履输睇。娑婆诃。
莲花座印咒万德庄严莲出水，三空智照日开敷。巍巍端坐紫金容，印咒功能果如是。
唵。摩尼摩尼。嚩啰钵啰嚩离。虞呬耶。钵头摩尼。钵啰鞞。娑婆诃。
唵。迦摩啰。娑婆诃。
加持如来欢喜护念真言历劫已来多悖逆，一闻真教始回心。今凭法力报亲恩，愿佛熙怡垂护念。
唵。没他没地哩。嚩啰洛叉含。跋折哩。萨度。
加持天龙八部普召请真言菩萨遍观于六道，莫非皆是宿亲缘。普伸召请赴香坛，愿奉旨甘并法施。
唵。阿鼻娑摩耶。拔折黎。达啰啰吽。
唵。俱噜陀。娑婆提婆那耶。莎嚩诃。
唵。俱胝俱胝。俱那哩。遮哩。娑婆诃。
唵。阿诃滞伽耶。摩诃帝难陀经底。摩诃滞答鍐。娑婆素喃。娑婆诃。
唵。摩诃梵。摩诃耶。伊呬伊呬。娑婆诃。
唵。娑婆枳吒耶。伊呬伊呬。娑婆诃。
唵。娑婆提婆。迦啰贺那。娑婆诃。
唵。俱摩哩吒。娑婆诃。
唵。娑婆者刍。陀啰尼。伽啰耶。娑婆诃。
唵。暮伽。迦履沙野吽。
唵。步步哩。怛他伽哆耶。
唵。萨婆薜荔哆。誐啰沙。伊呬伊呬。莎嚩诃。
加持灌顶清净真言六道升沉无间歇，都缘弃本背亲恩。召迎已沐总云临，灌顶涤除诸业障。
唵。提健婆。暮哆啰。僧健。萨诃。
唵。弥摩啰。戌睇吽。
唵。萨婆怛他伽哆。拔折利。达啰达啰吽。
南无三满哆。勃驮喃。萨婆怛他。你那你那。佩夜那奢那。萨婆诃。
是诸众等人各胡跪，严持香花，如法供养。
五供养真言妙华开五智，因果结三身。
迦叶露华现一真，亲授大能仁。
唵。萨哩嚩。怛他伽哆。度婆。布佐铭伽。妙香焚五分，闻信圣贤临。
长者鬻香发诚心，焰霭杂华林。
唵。萨哩嚩。怛他伽哆。布思必。布佐铭伽。妙灯燃一念，幽显自照彰。
那律挑灯传后光，照见法中王。
唵。萨哩嚩。怛他伽哆。阿鲁吉。布佐铭伽。妙涂分八德，激浊扬清风。
嘉祖曹溪彻不穷，一滴遍虚空。
唵。萨哩嚩。怛他伽哆。甘的。布佐铭伽。妙果荐金盘，禅人举目观。
双凤衔来亲献伏，功德实难量。
唵。萨哩嚩。怛他伽哆。你微的。布佐铭伽。香花灯涂珍果等，供养海会众圣贤。惟希纳受鉴丹衷，满我檀那广大愿。
唵。萨哩嚩。怛他伽哆。沙卜答。布佐铭伽。我以供养力，如来加持力，及以法界力，普供养而住。
唵。誐誐曩。三婆嚩。嚩日啰斛。
加持四十二字母真言陀罗尼藏无边量，一一皆从字母生。滥觞源本了无多，列派分流无已矣。
阿多波者那。逻拖婆茶沙。嚩哆也瑟吒。迦娑摩伽他。社锁拖。奢佉叉。娑哆壤。易啰哆婆车。娑摩诃婆縒。伽吒拏。娑颇娑迦也莎。室者吒陀。
经云：尔时世尊住王舍城耆阇崛山中，与大比丘众、菩萨摩诃萨、人、天龙八部，前后围绕。时有一乾达婆子，名曰闼婆摩罗，弹七宝琴往诣如来所，头面礼足，却住一面。鼓乐弦歌，出微妙音。其音和雅，悦可众心。声闻舍利弗等，不觉动身起舞。须弥山涌没低昂。尔时如来即入有相三昧力，令其琴声远闻三千大千世界。其音具足，演说苦空，无常不净，无我放逸。众生闻此妙音，具足演说如来知恩报恩，久于无量阿僧祗劫孝养父母，一切众生皆随声至阎浮提，往到佛所，头面礼足，却坐一面。报恩大法将宣说，定力加持七宝琴。自然音韵遍三千，无量人天皆赴会。
南无没驮耶。娑隶哩么耶。南无达么耶。娑隶哩隶哩么耶。南无僧伽耶。娑隶哩。隶哩隶哩么耶。南无曼殊室利。俱么啰。勃陀耶。菩提萨埵婆耶。摩诃菩提萨埵婆耶。摩诃迦噜尼伽耶。怛你野他。
唵。毗耶剑婆。么尼剑婆。噜婆娑隶哩。隶哩拏剑婆。噜婆曼殊俱舍耶。娑隶哩。彦达噜婆哩。舍哩舍。娑隶哩。阿噜嚩佐啰。阿噜嚩即哩。兢伽哩。兢伽哩。凭么凭么。即哩即哩。即包即包。部布部布。伴么伴么。禁禁誐啰。禁禁誐啰。誐啰禁禁誐啰。誐啰禁禁誐啰。郑哩曩唵。郑哩曩唵。郑哩曩。哩曩哩曩。郑哩曩。唵。娑哩嚩啰步哩誐。唵娑哩嚩啰步哩誐。兢兢誐啰。兢兢誐啰。誐啰兢兢誐啰。誐啰兢兢誐啰。誐啰隶哩誐。誐誐啰。隶哩誐誐必哩。琴琴誐哩。誐毕哩。琴琴誐哩。誐誐哩。誐誐哩。誐哩誐哩。誐哩誐哩。兢兢誐哩。誐哩誐哩。兢兢誐哩。誐誐哩。誐誐哩。冰哩么啰。冰哩么啰。摩诃冰哩么啰。摩诃冰哩么啰。贺那贺那。娑隶哩哆哩。东哆哩。东哆哩。东东哆哩。东东怛啰。娑隶哩。奶凝瑟耻。娑婆诃。誐啰凭。娑婆诃。部览部览。娑婆诃。奶哩瑟耻。誐啰凭。娑婆诃。醯哩醯哩。娑婆诃。哆哩。娑婆诃。曼殊俱舍耶。娑婆诃。南无啰怛那。怛啰夜耶。南无阿利耶。嚩噜枳帝。烁钵啰耶。悉殿都。满陀啰尼。娑婆诃。兢兢誐啰。兢兢誐啰。誐啰誐啰。娑婆诃。
加持佛顶身印真言佛身无相非无相，丈六金身未许量。直饶智眼照无垠，争得窥觇无见顶。
南无。萨婆若耶。唵。哆他伽都。乌瑟腻沙。阿那跋噜。枳哆谟利。郁地帝殊啰施乌。什什皤皤。啰啰啰。陀迦陀迦。毗陀迦。陀啰陀啰。毗陀啰。瞋陀瞋陀。频陀频陀。乌乌梯。娑婆诃。
加持释迦佛心印真言广大法门无边义，博地凡夫难可知。佛心方便作加持，菩提行人无退转。
唵。萨婆悉底鸡。毗输陀啰尼。娑婆诃。
怛侄他。阿弥哩羝。阿湿婆汤计。乌摩末啰啰奢摩。婆啰奢摩乌。波奢摩都怒。毗都怒。都例都摩利。娑婆诃。唵。时那时那。迦啰迦啰。摩啰摩啰。莎啰莎啰。补啰补啰。瞋陀瞋陀。频陀频陀。乌泮。娑婆诃。
加持释迦牟尼佛咒能屈父王离梵殿，善招慈母下天堂。娑婆罪垢苦众生，一一荷担俱济度。
者路不帝那置。毕耆帝那置。乌苏呼帝那置。耆年多帝那置。若不都帝那置。阿若波若兜帝那置。乌奢副帝那置。密奢耆苏帝那置。那蜜耆帝那置。颇伽弥帝那置。毕利帝吒帝那置。萨诃。
唵。毗卢支你。娑婆诃南无。三曼哆。勃陀喃。伐折啰。入嚩啰。萨微普啰吽。摩你阇多。娑婆诃。
南无。三曼多。勃陀喃。伽伽那。难多萨颇啰。你微戌陀达摩。你阇多萨诃。
如来相好咒杲日当空无不照，随众生见各差殊。山河大地法王身，万像森罗佛相好。
南无。萨嚩怛他伽底瓢。阿啰诃帝弊。三藐三勃睇。醯醯畔驮畔驮。底瑟吒。底瑟吒。驮啰野。你度嗽拏么尼。陀啰耶。你论驮。你论度。嗽拏摩尼。驮啰耶。你论你论度。嗽拏摩尼。娑婆诃。
南无。三曼多。勃驮喃。唵。跋啰悉地。迦履。萨嚩诃。
南无。三曼多。勃驮喃。鍐鍐鍐。癹吒。
南无。三曼多。勃驮喃。阿痕若。
南无。萨嚩但他伽底瓢。阿啰曷弊。三藐三勃睇弊。唵。噜噜噜。塞普噜。入嚩啰。底瑟吒。悉驮路者泥。萨嚩利陀。萨驮宁。娑婆诃。
南无。三曼哆。勃陀喃。怛他。
南无。三曼哆。勃驮喃。缢哩尼。虎吽泮。莎婆诃。
南无。三满哆。勃驮喃。摩诃摩诃。怛他薜哆。你诃嚩。萨底耶。达摩钵啰帝。瑟耻。萨嚩诃。
南无。三曼哆。勃驮喃。壤怒湿乌没。萨诃。
南无。三曼哆。勃驮喃。阿振底耶那。步哆路。波嚩三么哆。钵啰钵哆微戌驮。婆嚩啰。娑婆诃。
南无。三曼哆。勃驮喃。怛他伽哆能瑟吒。啰啰萨婆纥纥啰。三钵啰。博迦萨嚩。怛他誐帝。微湿野。三婆嚩。娑婆诃。
南无。萨婆怛他誐帝弊。蓝萨洛洛。萨诃。
南无。三曼哆。勃驮喃鍐。
南无。三曼哆。勃驮喃。捺奢摩浪伽。达啰。参髯。娑婆诃。
加持佛顶转法轮真言法门无尽难思议，皆自如来金口宣。摧邪显正利含生，故我诵持伸利济。
唵。斫迦啰。余宕鸡。瞋陀尼。乌娑睇。萨诃。
南无。三曼哆。勃驮喃。萨婆达摩。三曼哆。钵啰哆。怛他伽哆。拏薜哆萨诃。
唵。萨婆怛他伽哆。达摩驮都。摩诃摩尼。试佉梨。曷啰吽。曷啰吽泮吒。
加持摩诃摩耶咒升天说法明何事？报母当年诞育恩。祗因一念破烟燃，更诵密言方别母。
南无佛陀。南无达摩。南无僧伽。南无莎哆耶。三藐三佛陀。声闻僧伽。南无弥帝利。波啰目却耶。南无须陀洹。南无斯陀含。南无阿那含。南无阿罗汉。南无卢迦三藐迦陀那。三藐波罗底。拌柰低沙耶。摩已栗哆和波啰。婆叉寐。摩诃摩由利鞞阇。啰阇波摩。毗阇三鞞阇。帝牧楼兜。迷移枳至。婆啰帝。毗遮利。遮啰遮啰。提婆那迦。夜叉。阿修罗。迦楼罗。紧那罗。摩睺罗。夜叉罗刹。毗刹奢遮。迷健他呕。摩悉波啰迦。牧楼拏兜迷。浮他迦那。移枳至婆啰帝。毗遮啰。遮啰遮啰劫波。阿诃啰。楼提哆。阿诃啰。曼縒阿诃啰。迷哆阿诃啰。萨波阿诃啰。阿突遮阿诃啰。耆毗哆阿诃啰。遮咄吒质哆。波婆质哆。屈比陀质哆。犍啰那质哆。佛陀婆伽婆。达摩娑。僧伽婆。波逻先柰迦峙。迦蓝峙。鸠般峙。声弃尸。阎摩啰刹。阎摩头谛蓝波。婆啰蓝婆迦啰。波含阿履帝。阿诃利枳试。阿利帝。阿利宾伽利。蓝波毗蓝波。伽啰波尸。阿利帝。
尔时世尊告大众言：吾本无数劫中处凡夫时，字遮他陀，在伽伦罗国商贩治业，虚妄无实，造五逆恶行，不可具说。时国大王，名毗阇罗吉，欲捕于我。我既惊怖，遂出其国，行作沙门。山中坐禅，以五逆罪障故，心不得定。一日，下窟乞食道中得一钵，中有一函经，名集法悦舍苦陀罗尼，是过去恒河沙诸佛所说，付诸菩萨，能除百亿劫生死五逆大罪。得此经已，即不乞食，欢喜向窟，修习读诵、思惟此陀罗尼经，于数返心中忽定，得百千斤金，人无知者，内兴不止。修行数年，飞行无碍，睹见十方三世诸佛。后有行者，如法行之。尔时世尊，即说咒曰：商人造逆曾无愧，天网恢恢不可逃。幸逢钵内陀罗尼，法悦身兼舍苦。
南无。佛陀耶。南无达摩耶。南无僧伽耶。南无阿伽竭浮遮耶。南无摩诃萨婆伽利耶。多掷哆。林弥利婆。居婆弥留遮陀。檀摩陀那阇那。希知泯利。波句婆遮蛇。那蛇波啰。娑婆摩诃。希知泯利。央求知利。默求知利。默求知利。比婆萨婆蛇。那毗林。婆阇诃陀。舍地输。莎婆萨啰。三暮钵泯。婆婆利。摩诃阿那。娑婆诃。
报恩德真言曰：
唵。阿陀那僧。娑婆诃。
加持烧香真言五分法身常具足，诸佛众生本齐肩。为缠蕴盖久沉埋，一炷氤氲凭显发。
唵。舍嚩哩。哆摩尼。阿勃啰吉吒。娑利啰拏。微伽底吽。
启白诸佛愿智真言圣人本自心中现，情见难忘著相求。即心即色两无妨，一念才兴知见了。
唵。萨婆怛他伽哆南。嚩庾杜鞞。多啰吽。多啰吽。摩尼迦那宁。莎嚩诃。
礼拜真言无始劫来生我慢，恰如山岳耸千寻。我今投地礼如来，愿使慢山俱破碎。
南无。陀舍喃。蒲陀俱知喃。唵。护噜护噜。悉陀卢者你。萨婆遏地。娑达你耶。娑婆诃。
加持献花宝座真言万德庄严莲出水，三空智照日开敷。巍巍端座紫金山，咒印功能果如是。
唵。牟尼摩尼。嚩啰钵啰嚩离。虞呬耶。钵头么尼。钵啰鞞。娑婆诃。
唵。迦摩啰耶。娑婆诃。
加持悬幡真言宝幡制就如人相，悬挂如来宝座前。禳灾免难集禛祥，一一当凭神咒力。
唵。弥只怛啰暮伽。嚩塞怛啰啰那。娜楞誐弥。戌驮野。枳尼枳尼吽。
加持献衣真言国王见裸虽怜愍，女子才披业火焚。今将奉施圣贤僧，功德尽沾于六趣。
唵。暮伽。嚩塞窒隶。主噜主噜。娑婆诃。
唵。暮伽。跋啰嚩啰拏。亩噜敏履。始迦。三皤嚩睹。哆啰哆啰。娑婆诃。
加持献诸佛香馔真言如来受食原非受，四分权分佛佛同。众生香饭供慈颜，愿获金刚身不坏。
唵。摩诃摩你。微布梨吽。婆啰吽。婆啰吽。
唵。微啰制伽伽那。嚩啰你。啰呼吽。啰呼吽吽。
南无萨嚩怛他誐哆。阿嚩啰讫帝。颇啰颇啰。三婆啰。三婆啰吽。
唵。钵啰嚩揭啰。嚩底莎啰吽。
加持普供养真言三世十方一切佛，地前地上菩萨人。声闻缘觉圣贤僧，印咒加持普供养。
唵。娑婆菩陀。阿地瑟耻底。钵啰醯迷。伽伽那剑。三曼陀。娑嚩诃。
香供养世间香自分三品，谁解随风又逆风。供养三宝奉慈颜，此是真香周沙界。
唵。跋日啰。度鞞吽。布佐铭伽。三曼怛啰。宰布啰拏。三昧耶吽。
花供养国王奉献花无限，争比园监一朵功。我今躬自献如来，愿受当来成佛记。
唵。跋日啰。补涩鞞。布铭伽。布铭伽。
灯供养贫女奉灯虽一盏，目连发计掩其光。皆由愿力至菩提，愿我依凭燃慧炬。
唵。跋日啰噜计唏。
涂供养手中掬水为真供，大海虽多不许济。滔滔洪浪总无常，供养功勋绝增减。
唵。跋日啰甘的阿。
果供养国王异皈供父母，中途佛迹滞行程。一身现化化无穷，果供随他亦无尽。
唵。跋日啰。弥戌睇。跋啰縒啰吽。
普供养真言香花灯涂珍果等，供养如来众圣贤。唯希纳受鉴丹诚，满我檀那广大愿。
唵。誐誐曩。三婆嚩。嚩日啰吽。
加持楞严字母真言稽首光明大佛顶，如来万行首楞严。光中化佛演微言，念诵普令祛宿业。
摩诃佛陀。乌瑟尼沙。哆陀阿伽度。鞠醯耶。醯都般帝。般帝毗勃陀。地瑟吒。阿罗陀。萨婆菩提萨埵。遮利舍那。娑诃萨罗。首楞严。摩修多啰。
加持释迦佛真言妄情扰扰风飘絮，障垢昏昏镜受尘。虚空诸佛已哀怜，教主由斯宣咒力。
南无佛陀耶。南无达摩耶。南无僧伽耶。南无释迦牟尼佛夷。哆陀伽哆耶。阿啰诃胝。三藐三佛陀耶。哆地他。惧迷惧迷。摩诃惧迷。哆利哆利。摩诃哆利。柘利柘利。摩诃柘利。失利失利。摩诃失利。帝利帝利。摩诃帝利。呵呵趐隶趐利。摩诃趐隶。诸卢诸卢。摩诃诸卢。觅隶觅隶。摩诃觅隶。帝隶帝隶。摩诃帝隶。度迷度迷。摩诃度迷。柘梨柘梨。摩诃柘梨。诸梨诸梨。摩诃诸梨。折隶折隶。摩诃折隶。萨诃。
加持拔除罪障真言自造自招无间歇，个中谁识本来心？为宣密咒力加持，一念回光俱寂静。
南无。萨婆怛他揭帝飘。阿啰诃帝骠。唵。揭摩啰。呼卢此那毗输利。三婆三婆。阿揭车。阿揭车。咯呼咯呼。勃揽勃揽。含含氏那市。曼殊利耶。苏室哩也。哆赖也。曼萨波。毒溪骠。癹骠癹。苫摩耶。苫摩耶。阿弥睹温婆。菩温婆婆。波谜那势。萨诃。
加持护念善门陀罗尼真言真如佛性无修短，煞业滋繁致夭伤。善门护念力祛除，须信人天无量寿。
怛致他。邬俱莽俱。鸣俱摩。比丘毗拖你。呼婆啰者。摩你虎利婆。虎利婆禳。虎虎虎梨。跋哆耶。娑婆诃。
尔时如来，说此灌顶陀罗尼咒已，于是世尊复说诸佛之所护念陀罗尼咒长寿法门：
怛侄他。跋折喇。跋折喇。跋折啰。跋折啰。拖梨跋折啰。婆底礼。跋折啰。薜底跋折啰。拖帝斫讫啰。跋折梨。斫讫啰。拖梨拖梨。摩梨摩梨。摩梨拖梨梨。鼻梨莽梨。质梨虎迦梨。明梨鼻始梨。主黎主梨。旨婆梨。者梨主梨。莽梨者梨。曼叉梨。曼叉你。娑婆播跋鼻那舍你。萨婆噜迦。钵啰奢末你。阿迦啰。密哩柱。钵啰底煞拖。你夜婆柱。娑婆莽那。莽罗底煞拖你。怛侄他。曼茶你。伽啰尼。谟茶你。三钵啰。谟茶你。那舍你。三钵啰。那舍你。娑婆毗帝。钵啰舍末你。婆拖婆社。娑婆奔那。阿迦啰。密哩柱。钵啰底。煞拖你。
怛侄他。舍那你。舍你畔。拖你拖你。瞋陀瞋拖。鼻梨弥梨。娑梨诃。怛泥跋梨。婆梨婆梨。毗帝毗梨。毗梨乌沙梨。奢啰泥。婆啰波噜泥。波啰迦茶曳。婆啰歇弥纥么。遮哩尼。因达啰。波底地。地啰野尼。纳暮莫醯湿筏啰。啰曳你。纥梨师婆社你。播跋阇歌你。迦啰婆帝你。部哆婆地你。萨哆耶羯梯。素摩跋你。奔啰鞞。娑婆诃。
怛侄他。歇啰啰。呬哩。萨诃。
怛侄他。歇雉多。钵雉多。阿曳那。阿梨蟾跋泥。医迦羯拖泥。补多啰茶歇你。末伽毗卢歇你。虎娑跋底。虎娑跋底。补娑跋底。补娑跋底。呬哩呬哩。也他阇耶他。阿耆你也他。钵监者也他。跋监也他。跋监也他。跋折蓝也。仙诃哩拖监。
加持华聚陀罗尼真言万行因华相涉入，重重无尽遍庄严。芬芳秀丽与馨香，由此陀罗尼咒力。
多狄度啰尼。陀啰尼。陀啰尼。么你波步婆散尼。悉题旃题。涅目脂。涅呵梨卢伽。钵帝佛陀。钵帝帝梨。乌迦啰知。佉伽啰知。啰殊钵伽帝。帝闻知帝。毗舍啰。佛题但摩波斯。阿叉夜。羯鞞迦波和帝。阿弥多羯卑。伏哆舍尼帝。闻和帝泥。句婆一唏帝。帝闻伽。阿利帝。因题耶。佛题致拏。佛题。萨诃。
佛说庄严王陀罗尼三宝三乘亲父母，背恩衣食不丰饶。猛风沙聚总飘飏，受用自然如意足。
南无。萨婆怛他伽哆喃。怛侄他。勃帝苏勃睇。卢迦毗卢计。卢迦伐帝。揭兰帝。萨埵阿伐卢羯泥。萨婆怛他揭哆。阿提瑟耻帝。萨婆阿门钵梨脯喇泥。聚丁达丽。捺啰提婆布侍帝。怛他揭哆慎若那。达睇。怛他揭多。阿提瑟吒泥娜。萨婆卢迦速企婆跋都。萨婆揭摩钵利钗耶野。么么阿木羯写。萨婆娑埵难者。曷洛叉婆跋睹。怛他誐哆。阿提瑟吒娜。娑婆诃。
经云：宝藏菩萨白世尊言：今请如来为众宣说广大宝楼阁秘密善住清净陀罗尼法，为诸众生获大利益。佛受请已，告诸大众言：我昔曾为净居天时，于虚空中说此广大宝楼阁秘密善住陀罗尼，诸有情闻者决定不退无上正觉，成就六波罗密；一切地狱、饿鬼、傍生等闻此咒者皆蒙解脱；生老病死苦，永得超越。当来之世，于此赡部洲中众生有于父母不孝顺者，不敬沙门者，不敬耆旧者，诽谤正法者，诽谤圣人者，诽谤诸佛者，诽谤菩萨者，杀阿罗汉者，造五逆罪者，抄劫盗者，故妄语者，负言背信者，匿他财物者，一切恶业所摄者，彼等众生闻此陀罗尼，读诵受持，若佩身上，若书衣中，若置幢上，乃至见者，闻者及影中过者，彼等众生由斯陀罗尼大威力故，决定当得无上正觉。尔时世尊于大众中，以净梵音即说咒曰：净居天上亲宣说，受请今时再举扬。见闻带佩与瞻依，五逆罪根俱寂静。
唵。萨婆怛他伽哆。摩尼舍哆你。毕低社嚩啰。嚩啰达么驮都。羯哩鞞。摩尼摩尼。摩诃怛他誐哆。缬哩摩尼。莎嚩诃。
尔时世尊为诸大众说此陀罗尼王咒，能成就无上菩提，能除一切罪业，身心清净。即说咒曰：
那摩萨婆怛他伽哆喃。唵。肥布啰孽鞞。摩尼钵腊鞞。怛侄他。那捺你舍你。摩尼摩尼。苏钵腊鞞。肥摩丽娑孽啰。钳鼻丽。吽吽释皤啰。吽吽释皤啰。勃陀嚩路枳羝。虞醯耶。地瑟那哆。孽鞞。莎嚩诃。
尔时世尊说此广大宝楼阁善住秘密清净陀罗尼已，于此大地六种震动，天雨宝华及天妙衣，一切大众咸皆欢喜，叹未曾有，证不退转。是时十方诸如来等同声赞叹释迦如来言：善哉，善哉！释迦牟尼佛乃能说是入菩萨道场陀罗尼。大众闻已，一切恶趣皆得消灭。
加持灭五逆大罪真言杀父及害母，罗汉众圣贤，破和合真僧，出佛身血罪，萨遮尼干教，五逆众罪愆。愿诵秘密言，定业悉消灭。
羝钐跋啰蒲陀那夜。三摩末祗。陀波那寤。毗摩隶。输檀柰。毗摩啰。输檀你。趐输檀尼移。萨贺输檀那。摩羝移。萨婆诃。
唵。嚩啰剑摩尼。戍驮喃。娑婆嚩啰拏你。没驮三底曳。三昧耶。吽癹。
加持放生真言迷真逐妄甘沦转，水陆飞沈被网罗。我今释放仗真言，永劫更无笼罩难。
那谟婆伽嚩帝。钵啰枳夜。欠娘哆噜婆耶。怛哆伽哆耶。南无。婆伽嚩帝。尾布啰耶。怛哆蘖哆耶。
南无婆伽嚩帝。阿婆朵。迦啰誐。怛哆誐哆耶。
南无婆伽嚩帝。阿密票哆。嚩舍耶。怛哆伽哆耶。
南无啰怛那。怛啰夜耶。唵步欠。
唵。阿穆伽。吠噜遮那。摩诃母捺啰。摩尼钵纳摩。入嚩啰。钵啰嚩哩哆耶。吽癹吒。
加持普忏罪真言无始以来诸罪垢，尽虚空界不能容。我今悔过愿消除，念诵密言悉清净。
唵。萨婆娑埵。菩提萨埵耶。莎婆诃。
释迦说忏悔真言释迦印咒难思议，普与众生灭罪愆。我今忏悔愿垂慈，洗涤无明诸垢染。
南无萨婆肾惹耶。唵。三婆悉地稽。娑婆诃。
加持启白诸佛愿智真言圣人本自心中现，情见难忘著相求。即心即色两无妨，一念才兴知见了。
唵。萨婆怛他伽哆喃。嚩庾杜鞞。多啰吽。多啰吽。摩你迦那宁。娑婆诃。
加持礼拜真言无始劫来生我慢，恰如山岳耸千寻。我今投地礼如来，愿使慢山俱破碎。
南无。陀舍喃。蒲陀俱知喃。唵。护噜噜悉陀。卢币你你。萨婆遏地娑婆你。娑诃。
加持献华宝座真言万德庄严莲出水，三空智照日开敷。巍巍端坐紫金容，印咒功能果如是。
唵。摩尼摩尼。嚩啰钵啰。嚩离虞呬耶。钵头么尼。钵啰鞞。娑诃。
唵。迦摩啰耶。娑诃。
香供养真言玉斧削成山势耸，金炉爇起瑞烟浓。撩天鼻孔悉遥闻，戒定慧香熏法界。
唵。萨哩嚩。怛他伽哆度波。卜佐铭伽。莎曼怛啰。窣破啰拏。三昧耶吽。
花供养五叶心花开此土，一枝优钵产西天。世尊拈起示诸人，迦叶破颜曾一笑。
唵。莎哩嚩。怛他伽哆卜思必。卜佐铭伽。三曼怛啰。窣布啰拏。三昧耶吽。
灯供养照破昏衢消黑暗，增辉佛日转分明。灯灯续焰到于今，祖祖传芳光不灭。
唵。萨哩嚩。怛他伽哆阿噜吉。布佐铭伽。三曼怛啰。窣布啰拏。三昧耶吽。
涂供养吸尽西江难下口，遍为甘露润群生。九龙吐水浴金身，万古曹溪无尽缘。
唵。萨哩嚩。怛他伽哆甘的。布佐铭伽。三曼怛啰。窣布啰拏。三昧耶吽。
果供养功德园林勤种植，胸襟造化为栽培。拈来本自善根生，献处圆成无漏果。
唵。萨哩嚩。怛他伽哆沙卜答。布佐铭伽。三曼怛啰。窣布啰拏。三昧耶吽。
茶供养赵老吃茶何直截？文殊拈盏忒分明。欲知此味贯鸦山，须是舌头亲具眼。
唵。萨哩嚩。怛他伽哆尼微的。布佐铭伽。三曼怛啰。窣布啰拏。三昧耶吽。
食供养大地遍为香积饭，珍馐一味世间无。通身是口为沾尝，万劫千生常饱满。
唵。萨哩嚩。怛他伽哆阿耨哆啰。布禳铭伽。三曼怛啰。窣布啰拏。三昧耶吽。
宝供养红炉矿熟上钳锤，打就金毛狮子儿。休鉴卞和空泣玉，于中还有老胡知。
唵。萨哩嚩。怛他伽哆答弭。布佐铭伽。三曼怛啰。窣布啰拏。三昧耶吽。
珠供养二龙争斗觅不休，却使胡僧笑点头。还知海藏亲收得，莫向牟尼镜外求。
唵。萨哩嚩。怛他伽哆虞兮。布佐铭伽。三曼怛啰。窣布啰拏。三昧耶吽。
衣供养九条无相紫襕衣，传自黄梅夜半时。庾岭石边持不起，重楼永镇在曹溪。
唵。萨哩嚩。怛他伽哆耨哆啰。布佐铭伽。三曼怛啰。窣布啰拏。三昧耶吽。
普供养香花灯涂珍果等，供养海会众圣贤。惟希纳受鉴丹诚，满我檀那广大愿。
唵。颇啰弥戍睇。詙啰搓啰詊。我以功德力，如来加持力，及以法界力，普供养而住。
唵。誐誐曩。三婆嚩。嚩日啰斛。
加持三宝字母真言三身觉海圆明众，此界他方大导师。愿开禅定举扬时，令此道场得成就。
南无啰怛那。哆啰野耶。南无萨哩嚩。没驮冒地。萨怛嚩那。
南无佛陀耶。南无达摩耶。南无僧伽耶。
佛说七俱胝佛母准提大明真言欲灭众生三世业，当持佛母七俱胝。尘消障尽绝遮拦，无量法门从此得。
南无飒哆喃。三藐三勃陀。俱胝喃。怛侄他唵。折隶主隶准提。莎婆诃。
阿你阿你。么仙三曼哆。目仙育尼。陆帝尼陆帝。斯鞞。喜隶劫臂。劫波伺婆隶。娑啰跋帝。喜啰喜利。喜隶喜梨。喜隶啰喜隶遮帝。遮槃你。遮啰遮啰。祢遮喝怛帝。阿兰你。涅末题。涅跋哆祢。胒阇帝祢。呵毗摩隶。输檀祢。跋啰讫帝。提般祢。婆婆毗。婆跋祢。阿僧祗陀。迷毗富斯鞞。三迦厘沙弭。提隶提隶。摩诃提隶耶。耆跋帝遮隶。阿遮隶。摩陀隶。三摩遮隶。致驮珊地。颇扶勉质帝。阿僧毗呵隶。阿僧伽尼呵隶。毗诃逻。毗么隶腻。阿输檀腻。致苓苏寐他。弥他摩婆帝。摩呵斯鞞。三曼多斯鞞。毗富啰。毗富啰。赖弭三目哆。目仙萨婆哆。糯竭帝。阿那哆。鼓陀啰尼。啰尼尼陀那。劬胝。娑婆诃。
加持皈依三宝真言佛法僧宝无能胜，五趣三乘总敬崇。归依一念愿冥加，直到菩提究竟岸。
南无啰怛那。怛啰夜耶。曩谟萨哩嚩。没驮冒地。萨怛嚩喃。
南无没驮耶。南无达么耶。南无僧伽耶。
怛侄他。输达泥。输达泥。萨嚩波播。毗输达泥。输睇毗戍睇。萨嚩羯么。毗戍睇。娑婆诃。
百千印真言风恬浪息江湖静，万像森罗映现中。本来心印亦如斯，身世无非皆净妙。
怛侄他唵。部地部地。部地萨婆但他伽哆。衢折啰。驮啰驮啰。驮啰。诃啰诃啰。跋诃啰。跋诃啰。摩诃菩提质哆。注噜注噜。设哆啰。湿弥珊。据地羝。萨婆怛他揭哆。遏地使他那。阿毗耶羝。衢宁衢那。跋羝部多衢那。阿婆婆西。弥哩弥哩。伽伽那。怛哩萨婆。怛他揭哆。阿地史耻帝纳。娑婆怛犁。闪么闪么。跋闪么。跋闪么。萨婆跋播跋闪么。宁萨播。婆毗戍烧达么。虎噜虎噜。菩提末伽三钵啰。瑟耻羝。萨婆怛他揭哆。钵啰耻瑟羝哆。伐递。娑婆诃。
唵。萨婆怛他揭哆。毗婆卢枳羝。社耶社耶。娑诃。
唵。虎噜虎噜社耶。目祛。莎婆诃。
加持四圣谛真言一切人天龙鬼等，能仁等视展深恩。各随彼语震雷音，使离尘缘获法眼。
尔时阿难白佛言：世尊，云何如来为彼众生施设圣谛？佛告阿难：如来为彼众生等如是演说圣谛。如此处言毒佉毒佉。三摩耶毒佉。流陀毒佉。尼流陀伽弥你。如是圣谛，而彼等言阿舛隶。三目隶。三迷舍。波啰密。
如来知彼众生所有言音，为说圣谛。如此处言苦、苦集、苦灭、苦灭道，为彼等言阿候啰。阿含跋啰哆。波啰摩。
如来慈念阎浮提界婆婆伽提舍城人，说四圣谛。如此等言苦、苦集、苦灭、苦灭道，而彼处言伊茶。施茶。伽卢那。婆陀。
阿难，有四圣谛，如来作前后说，或复不作。阿难，设此语句为彼边地众生，众生荷负我三千大千世界中所说圣谛。彼等如此苦、苦集、苦灭、苦灭道，而彼处言阿模驮奴。三模驮奴。鼻地输鼻地。婆蒲阿伽输惧。毗婆输伽娑啰。阿娑伽哆。甄泥泮。呢哆鞁。苏哆茶簸。阿卢婆。遮卢婆。阿逻么。多逻么。阿梨奢奢梨奢。阿喽舍利。摩喽舍利。甄逻婆地。迦啰迦帝。迦尼侈驮。跋陀逻。阿呜帝。娑呜逻。那多车地。么诃头么。阿奚垢。三么地。娑伽逻。簸逻阿哆。阿驮舍。首奚舍梨那。阿梨那。施梨风吒尼。施梨吒。阿舅舍。摩舅舍。阿那摩。娑那摩。阿逻婆尼。首吒娑忧地哆。阿那摩优嘻婆。阿舅么。毗车陀。毗娑伽。阿喽遮。尼喽遮。娑优他。摩优他。
如来复为北方铠甲城人说四圣谛。如此处说苦、苦集、苦灭、苦灭道，而彼诚言阿茶婆。那茶婆。娑尼舍。娑那么。
复为北方祢耶伽曼妒城人说四圣谛。如此处说苦、苦集、苦灭、苦灭道，然彼诚言婆啰。毗梨伽。阿奴漫。毗浮伽。
复为北方支岚城人说四圣谛。如此处言苦、苦集、苦灭、苦灭道，而彼处言毗浮哆。阿那遮。多迦。哆啰迦。
复为东方多主城人说四圣谛。如此处言苦、苦集、苦灭、苦灭道，而彼处言波稚目陀啰。毗摩帝车驮。沙尼伽梨沙。毗伽梨沙。
复为诸龙、龙王等说四圣谛。所谓阿耨达多龙王、端正龙王、调伏龙王、珊达叉龙王、当来龙王、常神通龙王、普色龙王、哆啰殊龙王、毗跋殊龙王、哆啰蒲龙王、伊啰钵怛啰龙王、优钵难陀龙王、满足龙王。说此法时，彼诸龙王与诸龙王等受持五戒。于此处言苦、苦集、苦灭、苦灭道，而彼处言阿娑护。毗舍瞿卢。多光侈婆。娑婆啰贺拏。
复为钵足夜叉等说四圣谛。如此处言苦、苦集、苦灭、苦灭道，如彼处言阿何萨侄迦。波诃萨迦。阿那婆那。萨陀波那。
为常醉夜叉等说四圣谛。如此处言苦、苦集、苦灭、苦灭道，于彼处言：阿隶伽。哆流伽。毗醯那。波啰波舍。
为持鬘夜叉等说四圣谛。如此处言苦、苦集、苦灭、苦灭道，于彼处言质那波婆。波娑呵。呵浮。阿摩利。
为四大天王说四圣谛。如此处言苦、苦集、苦灭、苦灭道，于彼处言伊泥迷泥。答波。多瞿波。
为三十三天说四圣谛。如此处言苦、苦集、苦灭、苦灭道，于彼处言阿那波奴。娑陀波陀。比求风吒。钵啰鼻票。谛车驮。
为兜率陀天说四圣谛。如此处言苦、苦集、苦灭、苦灭道，而彼处言比摩娑。阿那婆。哆哆啰波你。差波浮弥。
为阿修罗王说四圣谛。如此处言苦、苦集、苦灭、苦灭道，而彼处言三无达奴。比簸啰。逾瞿阿萨卢。比尼跋途。
为住边地城人说四圣谛。如此言说苦、苦集、苦灭、苦灭道，而彼处言比么他。悉他奴。阿那耶。悉耻都。娑啰初。娑啰遮利。
一切如来大金刚所生檀波罗密咒十十互资无有尽，人人境界普贤知。一涓一滴到天池，总得天池一咸味。
唵。萨婆怛他伽哆。阿耨多啰。摩诃部驮。贺啰俱奢啰。波啰密哆。布佐铭伽。三暮达啰。窣癹啰拏。三昧耶吽。
唵。萨婆怛他伽哆。阿耨哆啰。摩诃达么网。报陀乞叉地。波啰密哆。布佐铭伽。三暮达啰。窣癹啰拏。三昧耶吽。
唵。萨婆怛他伽哆。僧娑啰诃。钵哩哆伽。摩诃毗离耶。波啰密哆。布佐铭伽。三暮达啰。窣癹啰拏。三昧耶吽。
唵。萨婆怛他伽哆。阿耨多啰。摩诃莎诃。毗贺啰驮那。波啰密哆。布佐铭伽。三暮达啰。窣癹啰拏。三昧耶吽。
唵。萨婆怛他伽哆。阿耨哆啰。戛丽沙宁耶。嚩拏婆萨耶。弥奈耶那。摩诃钵嘌禳。波啰密哆。布佐铭伽。三暮达啰。窣癹啰拏。三昧耶吽。
唵。萨婆怛他伽哆。吴呬耶。摩诃钵哩钵底。布佐铭伽。三暮达啰。窣癹啰拏。三昧耶吽。
唵。萨婆怛他伽哆。婆伽你耶怛那。布佐铭伽。三暮达啰。窣癹啰拏。三昧耶吽。
南无。三满哆。勃陀喃。伐折啰。怛摩句痕。
南无。三满哆。没驮喃。三摩多。奴揭多。嚩啰达么。涅阇哆。摩诃摩诃。娑婆诃。
南无。三满多。没驮喃。摩竭伽。微啰舍。达摩珊捺啰舍。迦萨诃阇。萨迦耶。捺嘌瑟致掣诺迦。怛啰孽哆地。目吃底。你社多。微加啰达么。社祢多吽。
佛告善住天子及天帝释：十恶业缘，恶口尤最。当知恶骂甚于猛火，猛火但烧七珍之财；恶口猛火，能烧七圣之财。一切功德，如汝善住。一言恨母，一骂众僧，受天报尽，复入地狱。天地父母众生，不应轻毁。三界慈爱，唯有父母；三世福田，不过众僧。父母生养，劬劳辛苦。十月妊娠，三年乳哺。长养教诲，难忧备尽。冀其成立，才艺过人，又望出家度脱生死。以是恩念，昊天难报。是故我语阿难言：左肩担父，右肩担母，绕须弥山百千万匝，血流没踝，尚不能报一日乳哺之恩，岂应恶骂，轻生恚语？佛告帝释善住天子：今见我故得五眼净，忏悔彻故罪亦除灭。又告善住言：汝止勿泣，我有法门，名为最胜佛顶尊胜陀罗尼。此咒乃是百千万亿俱胝诸佛所说，我今说之，若有受持者，以是功德，百千万劫十恶五逆悉皆消灭，即得阿耨多罗三藐三菩提，不转此身获宿命智。尔时帝释闻佛称赞，一心渴仰，即白佛言：唯愿如来愍我等辈，亦为未来末法众生说此陀罗尼。我当修行，令诸众生永离八难之苦。尔时世尊为受请故，即说咒曰：恶口火焚功德聚，愿凭秘咒力消磨。微尘诸佛总宣扬，诵念必成无上道。
南无。婆伽嚩帝。怛啰路枳耶。钵啰帝。尾始瑟吒耶。没驮耶。薄伽筏帝。怛你也他尼。戍驮耶。又娑么娑么。三满多。嚩婆娑。娑婆啰拏。誐帝誐贺曩。娑嚩嚩尼秫睇。阿鼻诜。左睹含。摩素誐多。波乃阿贺啰。阿贺啰。阿庾散驮啰尼。戍驮耶。又娑婆羯摩。尾尾奴。佛么拏。誐誐曩。尾秫地。乌瑟尼沙尾惹耶。尾秫地。娑贺娑啰。曷啰湿茗。散祖你帝。娑嚩怛他誐哆。嚩卢羯宁娑吒。婆啰宁哆。波利布啰尾。娑婆怛他誐多。迄利驮耶。地瑟吒曩。地瑟耻多。摩诃母捺啰。嚩日啰伽耶。僧贺多曩。尾秫帝。莎嚩嚩啰拏。波耶突嘌羯摩。波利秫帝。钵啰么宁。嚩嘌多野。阿欲秫地。三么耶。地瑟耻帝。摩宁摩宁。摩诃摩宁。母宁母宁。尾母宁。摩帝摩帝。么么帝。摩诃冒帝素摩地。怛他部多。俱胝跋利秫帝尾。呬娑普吒。设殿秫帝。左野左野。尾左野。又娑摩啰。又萨嚩没驮。帝瑟耻多。秫帝。嚩日隶。又萨陛嚩日览。婆嚩都么。都么。萨嚩娑怛嚩。舍利喃。萨嚩埵喃。难左迦耶。跋利秫帝。萨嚩誐帝钵利秫帝。萨嚩怛他誐多。室者铭。三摩湿嚩娑演都。娑婆怛他誐多。三摩湿嚩萨地瑟耻帝。没耻耶耶。尾摩驮耶。又三满多。钵利秫帝。萨嚩怛他誐多。迄利驮耶。地瑟吒曩。地瑟耻多。摩诃母捺隶。莎婆诃。
加持发菩提心真言爱水欲泥净染污，瞋心见火怎焚烧？本来清净了无瑕，好向今时同显发。
唵。冒地即多。步怛波那野弭。
唵。即多波啰帝。吠邓迦噜弭。
唵。三昧耶。娑埵鍐。
加持观想真言六根寂静无余想，心月孤圆朗十方。尘沙父母许重重，尽向此时俱转了。
唵。欠嚩啰。驮都。
加持心月圆满真言心地无尘境界宽，了明真性悟玄机。单空月轮照法筵，一一普令皆圆满。
唵。底瑟吒摩尼。跋啰钵头么。
加持奉送圣贤真言圣凡一体何来去？隐显同时绝送迎。专诚奉送表丹衷，母子历生难舍离。
唵。嚩啰目枳叉目。
唵。商迦伽哩。摩诃三昧耶。盘陀盘陀。文阇文阇。娑婆诃。
奉送父母生十方净土真言历劫亲缘蒙降赴，仰瞻金相听圆音。未成佛果已前来，随愿往生佛净土。
唵。阿弭哩哆帝际。诃啰吽。
唵。逸帝律尼。娑婆诃。
加持发遣鬼神真言鬼神承佛天仙力，面百由旬尽护持。如来示现微微笑，各愿深恩归本土。
唵。阿暮伽。布啰利。跋啰跋啰。蘖奢塞。勿皤勿喃。阿弥嘌哆。布臡吽。
录文完。